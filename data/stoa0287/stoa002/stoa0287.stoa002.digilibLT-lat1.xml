<?xml version="1.0" encoding="UTF-8"?><TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Digesta artis mulomedicinae</title>
    <author>Vegetius (Flauius Vegetius Renatus)</author>
    <respStmt>
     <resp>Correzione linguistica</resp>
     <name>Raffaella Tabacco</name>
    </respStmt>
    <respStmt>
     <resp>Codifica XML</resp>
     <name>Nadia Rosso</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>2018</date>
    <availability>
     <p><ref target="http://creativecommons.org/licenses/by-nc-sa/3.0/it/"/></p>
    </availability>
    <idno>dlt000502</idno>
   </publicationStmt>
   <sourceDesc>
    <p><hi rend="italic">P. Vegeti Renati digestorum artis mulomedicinae libri</hi>; edidit Ernestus Lommatzsch, Lipsiae, in aedibus B. G. Teubneri, 1903, pp. 3-277.</p>
   </sourceDesc>
  </fileDesc>
  <encodingDesc>
            
     <refsDecl n="CTS">
         <cRefPattern n="paragraph" matchPattern="(\w+).(\w+).(\w+)" replacementPattern="#xpath(/tei:TEI/tei:text/tei:body/tei:div[@n='$1']/tei:div[@n='$2']/tei:p/tei:seg[@n='$3'])"/>
         <cRefPattern n="chapter" matchPattern="(\w+).(\w+)" replacementPattern="#xpath(/tei:TEI/tei:text/tei:body/tei:div[@n='$1']/tei:div[@n='$2'])"/>
         <cRefPattern n="book" matchPattern="(\w+)" replacementPattern="#xpath(/tei:TEI/tei:text/tei:body/tei:div[@n='$1'])"/>
    </refsDecl>
   <projectDesc>
    <p>digilibLT. Biblioteca digitale di testi latini tardoantichi.</p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>
    <p><hi rend="bold">Modifiche apportate al testo dell'edizione di riferimento </hi></p>
    <p>Sono stati corretti i seguenti errori di stampa: in II, LXXVI 1 "cur us" in "cursus"; in II, LXXVI 2 "contraxeriu" in "contraxerint" e "attenuatisntenam" in "attenuatis venam".</p>

    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole.</p>
    <p> Non è stato normalizzato l'uso delle virgolette e dei trattini.</p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa.</p>
    <p>Sono stati normalizzati e marcati nel modo seguente i diacritici.<lb/> espunzioni:
     &lt;del&gt;testo&lt;/del&gt; si visualizza [testo] <lb/> integrazioni: &lt;supplied&gt;testo&lt;/supplied&gt; si visualizza &lt;testo&gt;<lb/>
     <hi rend="italic">loci desperati</hi>:  &lt;unclear&gt;testo&lt;/unclear&gt; o &lt;unclear/&gt; testo
     si visualizzano †testo† e †testo<lb/> lacuna materiale: &lt;gap/&gt; si visualizza
     [...]<lb/> lacuna integrata dagli editori:
     &lt;supplied&gt;&lt;gap/&gt;&lt;/supplied&gt; si visualizza &lt;...&gt;
    </p>
    <p>Sono stati marcati i termini in lingua greca
     &lt;foreign xml:lang="grc"&gt;αβγ&lt;/foreign&gt;
    </p>
    <p>Ulteriori informazioni sulle norme di trascrizione e codifica su <ref target="http://digiliblt.lett.unipmn.it/upload/docs/note_di_trascrizione_e_di_codifica.pdf">Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
 </teiHeader>

 <text>


  <body n="urn:cts:latinLit:stoa0287.stoa002.digilibLT-lat1" xml:lang="lat">
   <div type="index" n="index"><head>CAPITVLA LIBRI I</head>
<p>1 Quibus signis aegritudo animalium cognoscatur.<lb/>
2 Quot sint genera morborum.<lb/>
3 Signa morbi humidi.<lb/>
4 Signa morbi aridi.<lb/>
5 Signa morbi subcutanei.<lb/>
6 Signa morbi articularis.<lb/>
7 Signa morbi farciminosi.<lb/>
8 Signa morbi subrenalis.<lb/>
9 Signa morbi elephantiasis.<lb/>
10 Cura morbi humidi.<lb/>
11 Cura morbi aridi.<lb/>
12 Cura morbi subcutanei.<lb/>
13 Cura morbi articularis.<lb/>
14 Cura morbi farciminosi.<lb/>
15 Cura morbi subrenalis.<lb/>
16 Cura morbi elephantiasis.<lb/>
17 Causae et curae generales morbi malei.<lb/>
18 Potio anniversaria physica.<lb/>
19 Compositio suffimentorum contra morbum maleum<lb/>
20 Alia compositio suffimentorum vehementior.<lb/>
21 De ratione flebotomi<lb/>
22 Quae diligentia adhibeatur in sanguinis detractione.<lb/>
23 Castrata animalia non deplenda.<lb/>
24 Admissum facientes non deplendos.<lb/>
25 In quibus passionibus et ex quibus locis sanguis sit auferendus.<lb/>
26 De his qui ungulam cogunt, quomodo sanguis tollatur.<lb/>
27 De opisthotonis vulsis colicis strophosis et qui morbo subrenali tenentur, unde sanguistollendus sit.<lb/>
28 De ratione foci atque cauterii.<lb/>
29 De passione et curis febrium.<lb/>
30 De lassitudine quae videtur febribus similis.<lb/>
31 De febribus internis<lb/>
32 Si in autumno febrierit.<lb/>
33 Si aestate febriat.<lb/>
34 Si hieme febriat.<lb/>
35 Si ab indigestione vel pletura febriat.<lb/>
36 Si ex vulnere oris aut faucium febriat.<lb/>
37 De coactionibus i. de nimia lassitudine<lb/>
38 Quae genera aegritudinum de coactione nascuntur.<lb/>
39 De diversis passionibus ventris.<lb/>
40 De aqualiculo i. stomacho.<lb/>
41 De colo et coli dolore.<lb/>
42 Cura longanonis et ilei.<lb/>
43 Causae et curae strophi.<lb/>
44 De lumbricis cossis tineis et pediculis.<lb/>
45 De clysteriis ad curam lumbricorum et tinearum.<lb/>
46 De calculosis iumentis.<lb/>
47 De emphragma.<lb/>
48 De ileo.<lb/>
49 De dolore ventris.<lb/>
50 De dolore coli.<lb/>
51 De dolore vesicae.<lb/>
52 Cossi et lumbrici qua cura tollantur ad manum.<lb/>
53 De syncopatis i. confixis.<lb/>
54 De his qui sanguinem per nares emittunt.<lb/>
55 De infestatione sanguinis.<lb/>
56 Quae adhibenda est diligentia ut animalia sana perdurent.<lb/>
57 Potio aestiva.<lb/>
58 Potio hiemalis.<lb/>
59 Potio in autumno et in vere praebenda.<lb/>
60 Potio omni tempore necessaria <lb/>
61 De difficultate urinae.<lb/>
62 De stropho.<lb/>
63 De dorso curando. <lb/>
64 De potione probatissima diapente.<lb/>
<lb/>
CAPITVLA LIBRI II<lb/>
1 De valetudinibus capitis.<lb/>
2 De apioso.<lb/>
3 De frenetico.<lb/>
4 De cardiacis.<lb/>
5 De rabioso.<lb/>
6 Qua observatione curentur cyclo.<lb/>
7 De cerebro commoto.<lb/>
8 De capitis dolore.<lb/>
9 De distensionibus.<lb/>
10 De apioso.<lb/>
11 De rabioso.<lb/>
12 De insania. <lb/>
13 De chirurgia.<lb/>
14 De auribus. <lb/>
15 De pilis qui nascuntur in oculis. <lb/>
16 De suffusione oculorum. <lb/>
17 De paracentesi oculi.<lb/>
18 De lunatico oculo.<lb/>
19 De staphylomate oculi.<lb/>
20 Ad album de oculo tollendum.<lb/>
21 De suffusione curanda per nares.<lb/>
22 De diversis passionibus oculerum.<lb/>
23 De strumis iumentorum.<lb/>
24 De glandulis.<lb/>
25 De pullaribus.<lb/>
26 De fistula maxillae.<lb/>
27 De expositione fistulae.<lb/>
28 De tumore faucium vel capitis.<lb/>
29 Si ex pletura sanguinis fauces tument.<lb/>
30 De oncomate i. de tuberibus.<lb/>
31 De lingua incisa.<lb/>
32 De gingivis et dentibus.<lb/>
33 De osse fracto.<lb/>
34 De cartilagine narium si sanguis fluat.<lb/>
35 De palato si vena non clauserit.<lb/>
36 De genere et qualitate mucorum qui per nares fluunt.<lb/>
37 De cuferino i. cum post cursum sanguinem de naribus fundit.<lb/>
38 De polyposo.<lb/>
39 De siderato.<lb/>
40 De observatione flebotomi.<lb/>
41 De cervicibus.<lb/>
42 De malandria i. de vulneribus cervicis.<lb/>
43 De distillatione cervicis.<lb/>
44 De dissolutione scapularum.<lb/>
45 De armis laesis.<lb/>
46 De genu commoto.<lb/>
47 De fractura articuli vel cruris vel coxae.<lb/>
48 De flegmine marmore vel mallonibus.<lb/>
49 De aquatilibus.<lb/>
50 De pedibus reumaticis sive ventosis.<lb/>
51 De impetiginibus.<lb/>
52 De uligine i. dulcedine. <lb/>
53 De podagra iumentorum. <lb/>
54 De orthocolis sive stillosis.<lb/>
55 De pedibus et ungulis. <lb/>
56 Si pulmunculum ex apertura fecerit.<lb/>
57 Si exungulaverit iumentum.<lb/>
58 De pedibus attritis sive mollibus.<lb/>
59 De dorso confirmando. <lb/>
60 De dorso iam laeso curando.<lb/>
61 Si pulmunculus nascitur in dorso.<lb/>
62 Si vulnus fecerit.<lb/>
63 Vt pili renascantur.<lb/>
64 Vt pili ex albis nigri fiant. <lb/>
65 Vt albescant de nigris. <lb/>
66 Si vermes fecerit animal. <lb/>
67 De cura lumborum.<lb/>
68 Quibus signis dolor renum indicetur.<lb/>
69 De internis musculis renum.<lb/>
70 Si extalis exeat animali.<lb/>
71 De dolore testium.<lb/>
72 De tumore testium.<lb/>
73 Si natura revocari non possit.<lb/>
74 Si iumentum sanguinem minxerit.<lb/>
75 De dysenteria.<lb/>
76 Si otiosum animal sanguinem mingat.<lb/>
77 Si animal sanguinem vomat.<lb/>
78 Si percussa vena claudi non possit.<lb/>
79 De indignatione vesicae.<lb/>
80 De ventris fluxu.<lb/>
81 De verrucis.<lb/>
82 De vitiis coxarum.<lb/>
83 De laccis gambarum.<lb/>
84 De gamboso.<lb/>
85 De his qui tunduntur a rotis.<lb/>
86 De syrmatico i. qui coxam subito trahit.<lb/>
87 De morbo alienato ex quo refecta animalia moriuntur.<lb/>
88 De roborosis.<lb/>
89 De hydropicis.<lb/>
90 De fartosis qui cum aquam biberint inflantur.<lb/>
91 De tympaniticis.<lb/>
92 De lienoso.<lb/>
93 De emplectico.<lb/>
94 De fragmatico.<lb/>
95 De eo qui aquam timet.<lb/>
96 De spasmo.<lb/>
97 De epilepsia.<lb/>
98 De eo qui aquam revomit.<lb/>
99 De sideratico.<lb/>
100 De a sole percussis.<lb/>
101 De cruditate.<lb/>
102 De bulimo.<lb/>
103 De anhelitu.<lb/>
104 De aestu.<lb/>
105 De paralytico.<lb/>
106 De intrinsecus rupto.<lb/>
107 De insania.<lb/>
108 De pletura.<lb/>
109 De passione pulmonum.<lb/>
110 De orthotonico i. platorigido.<lb/>
111 De opisthotonico.<lb/>
112 De lethargico.<lb/>
113 De morbo regio.<lb/>
114 De bile.<lb/>
115 De bile arida.<lb/>
116 De coli passione.<lb/>
117 De vomica.<lb/>
118 De coriagine.<lb/>
119 De sintexi i. de stomachis.<lb/>
120 De icterico i. albuginoso.<lb/>
121 De stropho i. tortionibus.<lb/>
122 De dolore iecoris.<lb/>
123 De inflatione ventris.<lb/>
124 De intestini vexatione vel colo.<lb/>
125 De tussi omnis generis.<lb/>
126 De tussi quae venit si quid faucibus haeserit.<lb/>
127 De tussi ex perfrictione.<lb/>
128 De tussi a colibus.<lb/>
129 De tussi ab interioribus.<lb/>
130 De vulsis.<lb/>
131 De tussi quae ex humoris acerbitate generatur.<lb/>
132 Ad tussim siccam vel suspirium.<lb/>
133 Ad vomicam et tussim.<lb/>
134 De diversis potionibus.<lb/>
135 De scabie.<lb/>
136 Si animal foeno malo laedatur.<lb/>
137 Si hordeo malo laedatur.<lb/>
138 Ad fascinum.<lb/>
139 Remedium contra omnes morbos.<lb/>
140 Si animal laedatur dum accipit potionem.<lb/>
141 Si animalia a venenatis bestiolis mordeantur.<lb/>
142 Si buprestem comederit.<lb/>
143 Si vipera percusserit animal.<lb/>
144 Si araneum comederit.<lb/>
145 Si phalangius percusserit.<lb/>
146 De mure araneo.<lb/>
147 De scorpio.<lb/>
148 Ad canis rabidi morsum.<lb/>
149 Si stercus gallinacium comederit.<lb/>
<lb/>
CAPITVLA LIBRI III<lb/>
1 De numero et positione ossium.<lb/>
2 De mensuris numeroque membrorum.<lb/>
3 De numero et qualitate nervorum.<lb/>
4 De qualitate venarum.<lb/>
5 De indiciis aetatis.<lb/>
6 De signis quibus agnoscitur patria.<lb/>
7 De temporibus vitae.<lb/>
8 De potione ad reficienda iumenta.<lb/>
9 Ad tussim et vulsos.<lb/>
10 Ad cossos vermes vel tineas.<lb/>
11 Adversus omnia genera morborum.<lb/>
12 Compositio suffimentorum salutaris.<lb/>
13 Compositio pulveris quadrigarii.<lb/>
14 Compositio caustici.<lb/>
15 Confectio malagmae.<lb/>
16 Compositio collyrii fistularis.<lb/>
17 Compositio malagmae crudae.<lb/>
18 Compositio syncrismae.<lb/>
19 Compositio traumatici. <lb/>
20 Compositio malagmae basilicae.<lb/>
21 Compositio malagmae alia.<lb/>
22 Compositio prima anacollematis.<lb/>
23 Compositio malagmae crudae.<lb/>
24 Compositio malagmae ad uligines.<lb/>
25 Malagma ad nervos. <lb/>
26 Compositio traumatici. <lb/>
27 Compositio collyriorum. <lb/>
28 Cephalicum emplastrum ad claudenda vulnera. <lb/>
Medicamentum consuetum.<lb/>
Chlora medicamentum ad vulnera limpidanda.<lb/>
De tetrapharmaco ad vulnera claudenda.<lb/>
Glicium ad vulnera sordida et cancrosa.<lb/>
De ossoclari ad omnia ossicula.<lb/>
De styptico ad vulnera humecta.<lb/>
Medicamentum ad omnia vulnera claudenda. <lb/>
Implectoricum ad cava supplenda.<lb/>
Ad oculorum rupturas et glaucomata.<lb/>
De syncrisma aliud. <lb/>
De lippariis.<lb/>
Traumatici compositiones variae ad varia.<lb/>
Caustici compositiones aliae ad diversa.<lb/>
De malagmatis quibusdam.<lb/>
Emplastrum quoddam.<lb/>
De ceroto.<lb/>
Fomentum ad tumores vel quamlibet duritiam. <lb/>
Potio hiemalis.<lb/>
Potio aestivalis.<lb/>
<lb/>
CAPITVLA LIBRI IV.<lb/>
1 Cura et medicina boum.<lb/>
2 Expositio morbi malei.<lb/>
3 Signa morbi malei.<lb/>
4 Curae morbi mali.<lb/>
5 De stagnandis bubus.<lb/>
6 Carum boum.<lb/>
7 Ad fastidium.<lb/>
8 Catharticum boum.<lb/>
9 Ad interna curanda.<lb/>
10 Ad tortiones boum.<lb/>
11 Signa morbi humidi.<lb/>
12 Signa morbi sicci.<lb/>
13 Signa morbi articularis.<lb/>
14 Signa morbi subrenalis.<lb/>
15 Signa morbi farciminosi.<lb/>
16 Signa morbi subcutanei.<lb/>
17 Signa morbi elephantiasis.<lb/>
18 Curae morborum.<lb/>
19 De bubus radicandis.<lb/>
20 De suffimentis.<lb/>
21 Remedium ad cruditatem vel fastidium.<lb/>
22 Facile aliud.<lb/>
23 De detractione sanguinis.<lb/>
24 De qualitate ventris.<lb/>
25 De ranis quae bubus nascuntur.<lb/>
26 De febre boum.<lb/>
27 Ad tussim boum.<lb/>
28 De apostema.<lb/>
29 De sanguinis clodicatione.<lb/>
30 Ad tumorem genuum.<lb/>
31 Ad scabiem.<lb/>
32 De tumore palati.<lb/>
33 Ad contusuram cervicis.<lb/>
34 De glabulis.<lb/>
35 Si a vomere laedatur.<lb/>
36 De pedibus adtritis.<lb/>
37 De armis laesis.<lb/>
38 De praefractis cornibus.<lb/>
39 Ad vermes.<lb/>
40 De morsibus serpentum.<lb/>
41 Ad oculorum vitia.<lb/>
42 Contra lacrimas.<lb/>
43 Ad sanguisugam.<lb/>
44 Descriptio machinae.<lb/>
45 Contra sanguinis fluxum.<lb/>
46 Ad luxaturam.<lb/>
47 Ad lumbricos cossos et tineas.<lb/>
<lb/>
CVRAE BOVM EX CORPORE GARGILII<lb/>
1 Bovis si aegrotare coeperit.<lb/>
2 Ad tussim boum.<lb/>
3 Si bos collum subtorserit.<lb/>
4 Ad intestinorum dolorem.<lb/>
5 Ad scabiem boum.<lb/>
6 Ad sanguisugam.<lb/>
7 Ad fastidium<lb/>
8 Potio iumentorum.<lb/>
9 Ad glandulas. <lb/>
10 Si iumentum stercus gallinacium comederit.<lb/>
11 Ad abundantiam Sanguinis.<lb/>
12 Ad infirmitatem iumentorum.<lb/>
13 Ad scabiem iumentorum.<lb/>
14 Ad pituitas.<lb/>
15 Ad stranguriam.<lb/>
16 Ad morsum muris aranei.<lb/>
17 Ad vermes necandos.<lb/>
18 Ad pedes attritos.<lb/>
</p></div>

<div type="pr" n="pr"><head>PROLOGVS</head>
<p><seg n="1">Mulomedicinae apud Graecos Latinosque auctores non fuit cura postrema. Sicut enim animalia post hominem, ita ars veterinaria post medicinam secunda est. In equis enim ac mulis et adiumenta belli et pacis ornamenta consistunt. </seg><seg n="2"> Sed quo minus dignitatis videbatur habere professio, quae pecudum promittebat medelam, ideo a minus splendidis exercitata minusque eloquentibus collata docetur in libros, licet proxima aetate et Pelagonio non defuerit et Columellae abundaverit dicendi facultas. </seg><seg n="3"> Verum alter eorum cum rusticae rei praecepta conscriberet, curas animalium levi admonitione perstrinxit, alter omissis signis causisque morborum, quasi ad doctissimos scriberet, tam magnae rei fundamenta neglexit. Chiron vero et Apsyrtus diligentius cuncta rimati eloquentiae inopia ac sermonis ipsius vilitate sordescunt. </seg><seg n="4"> Praeterea indigesta et confusa sunt omnia, ut partem aliquam curationis quaerenti necesse sit errare per titulos, cum de eisdem passionibus alia remedia in capite alia reperiantur in fine. </seg><seg n="5"> Additur etiam quod studio lucri quaedam ita sunt compositae potiones, ut pretium enorme contineant et curae taxatio aestimationem animalis prope videatur aequare, ut plerumque aut parci homines aut certe prudentes animalia sua casibus dedant aut damnosam curationem dissimulent. </seg><seg n="6"> His et talibus rationibus invitatus cum ab initio aetatis alendorum equorum studio flagrarem, hanc operam non invitus arripui, ut conductis in unum Latinis dumtaxat auctoribus universis, adhibitis etiam mulomedicis et medicis non omissis (nam mulomedicinae doctrina ab arte medicinae non adeo in multis discrepat sed in plerisque consentit), in quantum mediocritas ingenii patitur, plene ac breviter omnia enucleata digererem causasque et signa morborum omnium declararem. </seg><seg n="7"> Nam si laus prima medicorum est genus aegritudinis in homine reperire, qui passionem suam et manu potest et voce signare, quanto magis in mulomedicina necessarium credetur genus aegritudinis nosse, cum mutum animal proprium non possit indicare languorem et ab imperitis ad opus aliquod laboremque cogatur, geminumque subeat ex morbo et fatigatione discrimen, ut certe neglectum inveterata aegritudine nequeat sero curari. </seg><seg n="8"> Sicut Mantuanus poeta divino ore testatur: <hi rend="italic">morborum quoque te causas et signa docebo</hi>. Absque dubio autem omnis cura nutabit, si genus passionis ignores. </seg><seg n="9"> Ex inani persuasione illud generatur incommodum, ut honestissimus quisque erubescendum ac vile credat iumentorum nosse medicinam. Primum nullius rei scientia vilis est. Nam cum in humanae vitae conversatione aliud fugiendum sit aliud vero sequendum, non est perfecta sapientia, nisi quae utrumque cognoverit. </seg><seg n="10"> Deinde, quis existimet erubescendum talem peritiam, quae damna submoveat? Nam sicut incolumitas iumentorum habet lucrum, ita eorum interitus afferre videtur incommodum, praesertim cum mancipia, quorum plebeia curatio non putatur, saepe vilioribus pretiis quam equi vendantur aut muli. </seg><seg n="11"> Postremo circa equos, sive ad vehendos locupletes aptos sive in circi contentione victores sive in proeliis ut ita dixerim probatissimos bellatores, acerrimum studium amoremque constat esse dominorum. Nec immerito voluptati natum animal salutis gratiam meretur ab homine. </seg><seg n="12"> Quis autem nosse curas iumentorum erubescendum putet, cum optima iumenta habere gloriosum sit? Quis vituperatur id posse curare, quod laudi ducitur possidere? </seg><seg n="13"> Forte opera ipsa mulomedicorum videtur abiectior, notitia autem curationis non solum honestissimis, sed etiam disertissimis convenit, ut provisione et ordinatione sollerti curatis animalibus et damnis careant et voluptatibus perfruantur. </seg><seg n="14"> Sed alii morbi sunt, qui ea tantum animalia, quae occupaverunt, vexant, alii etiam ab uno vel paucis coeperunt, in plures, qui pariter stabulantur vel aluntur, et in totos saepius greges saevissima contagione transmigrant, ut quamvis sanum animal intra breve tempus alienae aegritudinis afflante vicinia repente depereat. </seg><seg n="15"> Rectius est ergo eorum prius morborum et signa et causas praedicere curasque monstrare, qui quodam transitu pluribus nocent. Nam adversus maiora dispendia maiorem sollicitudinem oportet impendi. </seg><seg n="16"> Prima igitur iumentorum utilitas est domini vel procuratoris vel pastoris ipsius amor atque diligentia. Comes enim semper est affectionis industria, et incolumia cupimus quaecunque diligimus. Domita animalia aut praesepibus aluntur aut pastu, indomita latioribus nutriuntur in saltibus. Cotidie ergo vel frequentissime speculari convenit habitum iumentorum, nam diligentibus morbus ipse se prodit.</seg></p></div>

<div type="lib" n="1"><head>LIBER I</head>

<div type="cap" n="1"><head> Quibus signis aegritudo animalium cognoscatur.</head>
<p><seg n="1">Continuo enim animal, quod valetudo temptaverit, maestius invenitur aut pigrius, nec consueto utitur somno nec solito se more transvolvit nec requiem ut sumat accumbit nec deputatum cibum assumit ex integro, et potum aut intemperantius appetit aut omnino fastidit: </seg><seg n="2"> stupentibus oculis auribus flaccidis erecto visitur pilo, exhausta sunt ilia, fit spina rigidior, anhelitus creber aut gravior, os asperum et solito ferventius, tussis aliquando lenis aut gravior, incessus ipse, quo maxime notatur, segnis ac nutans. </seg><seg n="3"> Cum huiusmodi signa in iumento unum vel plura conspexeris, statim illud separabis a ceteris, ut contagionem non inferat proximis et facilius in solo iam causa morbi possit agnosci. </seg><seg n="4"> Si diligenter habitum post unam secundam vel tertiam diem ab illa maestitia fuerit absolutum nihilque resederit in corpore ipsius, quod putetur ambiguum, scito ex levioribus causis illam venisse tristitiam et animal consuetudini pristinae esse reddendum. </seg><seg n="5"> Nec explorandi omittatur intentio, nam frequentius inspiciendum videtur et cautius, quod semel coepit esse suspectum.

</seg></p></div><div type="cap" n="2"><head> Quot sint genera morborum.</head>
<p><seg n="1">Morborum quidem diversae sunt species, sed uno generali vocabulo continentur, quod antiqui maleus nominaverunt, ipsa appellatione vim cladis periculumque testantes. </seg><seg n="2"> Sunt autem species malei numero septem: humidus, aridus, subcutaneus, articularis, elephantiasis, subrenalis, farciminosus. Signa omnium dicamus.

</seg></p></div><div type="cap" n="3"><head> Signa morbi humidi.</head>
<p><seg n="1">Humidus morbus est, cui de naribus pro mucis humor defluit male olens et spissus, colore pallido. His gravatur caput, oculi lacrimantur et stridet pectus, fit gracilis horrentibus pilis, tristis aspectu: quem profluvium Atticum veteres vocaverunt. Cuicunque autem sanguinolentus humor vel croco similis per nares fluere coeperit, iam insanabilis et vicinus est morti.

</seg></p></div><div type="cap" n="4"><head> Signa morbi aridi.</head>
<p><seg n="1">Aridus autem morbus his agnoscitur signis. Nullus ei per nares supra solitum humor emanat, suspirat tamen graviter et nares habet extensas, ilia cavabit intrinsecus et contractionem spinae duritiamque patietur, testiculi eius ita substringuntur ut apparere vix possint, cibi parcior, bibendi appetentior ultra morem. Propter quod pulmone siccato internum patitur ardorem, tensis oculis in obliquum respicit nec facile cubat. Hunc suspirium vocant, insanabilem, nisi ab initio festina curatione subveneris.

</seg></p></div><div type="cap" n="5"><head> Signa morbi subcutanei.</head>
<p><seg n="1">Subcutaneus morbus autem his proditur signis. Vulnera in corpore eius scabiei similia nascuntur, ex quibus humor effluit liquidus et viridis, qui pruriginem movet, ut scalpere parietibus vel columnis animalia seque fricare compellat, quo ulcera corticem ducent. Huic nec humor per nares emanat, nec anhelat, nec cibum respuit nec potum; propter quod diu vivit, et ideo si cura non desit, ex hoc plurima iumenta liberantur. </seg><seg n="2"> Quidam vero scabiem subcutaneum morbum dicere temptaverunt, quod similia supradictis videtur ostendere signis et contagionem transferre per proximos et tardius sanari. Sed quia necem nec gregi infert nec facile periculum patitur, a pestiferi illius malei societate discretus est, et seorsum ab illa dicetur.

</seg></p></div><div type="cap" n="6"><head> Signa morbi articularis.</head>
<p><seg n="1">Articularis autem morbus, quem <foreign xml:lang="grc">ἀϱϑϱίτην</foreign> Graeci vocant, per haec monstratur indicia. Interdum paucis interdum plurimis diebus ab articulis claudicabit, ut aut ictu calcis animalis alterius percussus aut negligentia impactus aut saxo vel fuste videatur elisus. Sed haec solet esse distantia, quod illa quaelibet laesio loco figitur, haec autem passio, quia erratica est, subito ad pedem alterum migrat. Praeterea ossibus astringitur cutis et ad tactum tractanti dura resistit. </seg><seg n="2"> Rigescit spina corpusque contrahitur, pilus erectus et horridus, deformis aspectus, macie corpus affectum: et quamvis non recuset alimenta nec curet si desint, in dies tamen deterior fit et tristior difficulterque sanatur.

</seg></p></div><div type="cap" n="7"><head> Signa morbi farciminosi.</head>
<p><seg n="1">Farciminosum vocabulum ex genere passionis evenit. Huiusmodi deprehenditur argumento. In lateribus et in coxis et in verendis quoque partibus et praecipue in iuncturis membrorum vel in toto corpore collectiones inflantur, rursumque his velut sedatis aliae nascuntur: cibum potumque ex more recipiunt, macrescunt tamen, quia digestio eis plena non provenit. </seg><seg n="2"> Hilares aspectu sanisque similes creduntur ab indoctis artis mulomedicinae, quia exterius agitur causa; quibus imperitia artificum sanguinem festinat auferre. Sed contraria ista curatio est, nam affectis farcimino, quidquid est virium, tollit. In initio tamen, ne morbus increscat, vel in fine, cum iam vires redire coeperint, emissio sanguinis iuvat.

</seg></p></div><div type="cap" n="8"><head> Signa morbi subrenalis.</head>
<p><seg n="1">Subrenalis morbus non minus nomine quam ipsa passione monstratur. Nam animal velut renibus laesis a posteriore parte deficiens prodit mortiferae necessitatis indicium. Tussiet graviter, horrebit aspectu: cutis duritia ex spinae rigore proditur, parcius potum parcius appetit cibum. Huic quia tota vis morbi possidet lumbos, a femoribus incipit prima curatio.

</seg></p></div><div type="cap" n="9"><head> Signa morbi elephantiasis.</head>
<p><seg n="1">Elephantiasis autem dicitur ex similitudine elephantis, cuius naturaliter pellis dura et aspera morbo nomen et in hominibus et in animalibus dedit. </seg><seg n="2"> Cuius signa haec sunt. In toto corpore uredo nascitur, praecipue in dorso squamas similes corticibus facit. In naribus, in pedibus etiam et in capite papularum fervor emergit, vel ozaenae asperiores frequenter oriuntur. </seg><seg n="3"> Priusquam haec ostendantur indicia, ventre soluto erit et macrescet et aspere tussiet; cuius os totum cum lingua asperum et simile creditur esse combusto. Quae passio pullis a matre depulsis plerumque perniciem consuevit inferre. </seg><seg n="4"> Hunc diligenter curare cupientes non ante deforis aliquo medicamento fovere contendunt, nisi prius potionibus datis pestis evellatur interior. Nam extrinsecus coepta medicamenta morbum non adimunt, sed interius compellunt et hac ratione periculum generant. In animalibus ergo morbo eodem laborantibus generalia ista sunt vitia: tussis aspera et crebra, spina contracta et rigida, macies semper increscens cum studium et alimenta non desint, demissior cervix, stupentes oculi, tardior incessus. </seg><seg n="6"> Nunc signis omnibus generaliter singulariterque digestis singulorum morborum speciales propriasque curas oportet adiungere. Post haec de generali minutione singulorum et adustione docens, concludam librum primum.

</seg></p></div><div type="cap" n="10"><head> Cura morbi humidi.</head>
<p><seg n="1">Maleus morbus si humidus fuerit, ita ut per utramque narem virides defluant muci, inter exordia caput eius adhibita curatione purgandum est ita: olei optimi unc. III, liquaminis floris unciam, vini veteris cyathos III sereno tranquilloque die pariter commisces et cum tepefeceris, infundes in naribus; ad siphonem autem paulatim infundes, non semel ad cornu. </seg><seg n="2"> Caput religabis ad pedes sensimque iumentum impeditum compelles incedere, ut omnis humor emanet. </seg><seg n="3"> Quod si sanguis postmodum coeperit fluere, nihil timendum sed potius sciendum est animal legitime fuisse purgatum. Post quod sevum caprinum resolutum oleo miscebis, sic infusis naribus exulcerationis illius mitigatur asperitas. </seg><seg n="4"> Radicem quoque laseris tunsam et per fistulam vento naribus insufflatam, ut sternutum provocet, adhibere commodum est. </seg><seg n="5"> Caput etiam extrinsecus auriculasque oleo calido diligenter perunges, et lana cerebro indita ab omni perfrictionis necessitate munies: nasturtii quoque semen bibendum dabis ex aqua. </seg><seg n="6"> Praeterea potionem dabis, quae diapente vocatur, et hac ratione conficitur: murrae, gentianae, aristolochiae longae, bacarum lauri, rasurae eboris bene tritas et cribratas aequis miscebis ponderibus servabisque. </seg><seg n="7"> Exinde prima die unum coclearium cumulatum cum sextario vini veteris, secunda die unum et semis, tertia autem die duo coclearia tepefacto mero aspersa et diligenti agitatione permixta dabis ad cornu. Postea ex cervice de matricali vena sanguinem detrahes permixtumque acerrimo aceto in omne equi corpus infundes, et contra pilum diligenter fricabis ut ad similitudinem glutinis inhaereat; iumentum quoque in loco calido constitues. </seg><seg n="8"> Si cibum fastidit, aestate dumtaxat farinae hordeaceae sextarium unum quinque sextariis aquae permixtum equo dabis in potu. Triticeam quoque farinam simili mensura et ratione offeres ad bibendum; si autem fastidit, non aliud dabis, quousque hoc ex sitis necessitate percipiat. </seg><seg n="9"> De palato quoque postmodum sanguinem detrahes, ut omni ex parte, qua morbus praegravare coeperit, relevetur. Scito, nisi diligenter occurras, hunc esse periculosissimum morbum. Nam cito in suspirium hoc est anhelitum transit et spem omnem salutis excludit.

</seg></p></div><div type="cap" n="11"><head> Cura morbi aridi.</head>
<p><seg n="1">Aridus vero morbus, qui et suspiriosus praecipue dicicitur, et hic negatur a quibusdam posse curari, propterea quod phthisi, quae hominibus mortifera est, similis invenitur. Cotidie enim macie crescente exilior redditur penitusque siccatur. </seg><seg n="2"> In omni autem ratione medicinae facilius est quae abundaverint demere, quam quae videntur deesse supplere. Salus tamen iumentis etiam in hac passione praestatur, si in principio possit occurri. </seg><seg n="3"> Sanguinem siccis detrahere contrarium est. Sed vino et oleo sufficienter admixto et tepefacto perungendum toto corpore animal est, ita ut caput et maxillae et extrinsecus fauces eidem largius infundantur et contra pilum usque ad sudorem diutissime confricentur. Intrinsecus autem a prima die hac ratione curandum est. </seg><seg n="4"> Sucum ptisanae, adipem suillum remissum et amylum ex melle passoque decoctum per cornu in potione dabis, ut canalis gutturis eidem maxillarumgne compago laxetur, quam siccitas astrinxerat morbi. Quo facto in loco calido stabit. </seg><seg n="5"> Infusum hordeum herbamque viridem, si inventa fuerit, debebit accipere, ut omni ex parte periculosa ariditas temperetur. </seg><seg n="6"> Consequenter ei talis potio praeparetur: passi optimi sextarium unum, iridis Illyricae unciam unam, piperis nigri semunciam, croci scrupulum, murrae troglitis semunciam, tracanthi semunciam, pollinis turis unciam unam, ova cruda quinque pariter mixta prima die dabis ex integro ita ut per triduum ipsam misceas semper et offeras, ut tam gravis morbi asperitas potionis dulcedine mitigetur. </seg><seg n="7"> Post hoc melle, butyro, axungia, salibus et picula, offis pro aequa omnium portione confectis, suco ptisanae ac passo involutis attritum animal replebis, die prima quinque pilulas, sequenti septem, tertia die novem daturus ex more; </seg><seg n="8"> nec ungendi extrinsecus cum vino et oleo tepefacto desit industria, et quia amarissimus morbus est aliter non potest nisi amaris potionibus solvi. Contraria enim contrariis medicinis curantur. </seg><seg n="9"> Potionem diapente, sicut superius monstratum est, non solum per triduum cum vino sed per dies plurimos dabis, ut tantum discrimen possit evinci. </seg><seg n="10"> Quod si gravior tussis et strangulans urgebit, accipe fabae frictae sextarium unum, sevi caprini uncias tres, alii capita maiora tria, permixta decoques et cum passo vel suco ptisanae hordeaceae tepidum dabis ad cornu. </seg><seg n="11"> Quod si tardius profecerit ista curatio, ficus siccae pondera duo diligentissime tundis in pila, faeni Graeci sextarium decoques, quousque aqua ad medietatem veniat, post colabis et faenum Graecum in mortario cum ficu conteres; alii quoque uncias tres contundes similiter in mortario et tam rutae quam apii fasciculos ternos: quibus omnibus pariter mixtis et diligenter contritis addis tracanthi uncias II. </seg><seg n="12"> Aqua, in qua faenum Graecum coctum fuerit, superfundis potionemque facias, quae per cornu possit effluere: quam etiam tussientibus vel vulsis ruptisque animalibus per triduum dabis. </seg><seg n="13"> Sequens remedium ad aridum morbum: inter nares iumenti scalpello secabis, et aquam frigidam ei in situla latiore suppones naresque ipsius assidue diebus plurimis merges, ut suspirium distabescat in aqua. Potionem quoque ei cotidie dabis huiusmodi: </seg><seg n="14"> sucum ptisanae cum sevo caprino decoctae sextarium unum, sulfur vivum, tus quoque masculum aequis ponderibus deteris atque commisces: ex eo coclearia singula diebus singulis cum ptisana permixta defundis ad cornu. Cum vero coeperit esse validior, de cervice sanguinem detrahes additoque aceto animal perfricabis.

</seg></p></div><div type="cap" n="12"><head> Cura morbi subcutanei.</head>
<p><seg n="1">Subcutaneus morbus, cui humor pestifer inter corium et viscera commorat, hac ratione curandus est. Fistulam quinquenariam, inter armos eius et ventrem loco consueto ad mensuram incisa cute die sereno et si spatium est, luna minuente, indis, ut mos est, per quam omnis visceribus humor educitur, coloris aurei vel crocei, languoris tabe corruptus. </seg><seg n="2"> Quae si minus traxerit, radicem herbae tithymalli in eodem vulnere inseres septem diebus, quae residuum virus educat. Est et aliud remedium: radiculam, quam quidam consiliginem vocant quidam pulmonaceam, qua mulomedici frequenter <del>et bubulci</del> utuntur, in pectore animalis hac aegritudine laborantis eatenus pones, ut acuto cyprino circines locum. </seg><seg n="3"> Postmodum perforato corio radiculam inseras, quae ibidem sponte sua tamdiu permanebit, quousque cutis, quatenus cypro fuerit signata, decidat in putredinem versa; ex toto corpore ad illum locum humor attrahitur et per vulnus emittitur. </seg><seg n="4"> Hinc potionem superius designatam, quae vocatur diapente, cum vino veteri optimo per triduum vel si necesse fuerit, per dies plurimos dabis. Apium quoque viride et bacas lauri, vel si ista non inveniuntur, folia lauri et cucumerem silvaticum per partes minutissimas concides hordeoque miscebis, ut animal languidum sicut ex potione diapente ita et ex cibo sentiat medicinam. </seg><seg n="5"> Huic tamen aquam tepidam cum farina hordeacea vel triticea dare te convenit, et in loco tepido stabulare, nam frigus humoris augmentum est <del>et rheumatis</del>. Cibum quoque magis siccum quam viridem in hac passione debet accipere et exerceri vehementer, ut sudore siccetur humor infestus.

</seg></p></div><div type="cap" n="13"><head> Cura morbi articularis.</head>
<p><seg n="1">Articularis morbus his declaratur indiciis. Claudicabit modo de prioribus pedibus modo de posterioribus diverso modo, et quasi tumor eidem in articulis circa coronas vel certe in genibus apparebit, propterea quod pestilentia morbi corruptus sanguis nervos et venas implet <del>et laedit</del> atque debilitat. </seg><seg n="2"> Huic sanguinem primo de cervice, hoc est de matricali vena, detrahes, quem acerrimo aceto permixtum per totum animalis corpus induces ita, ut illa loca, quae vexata sunt, diligentius ungas, quia creditur sanguis emissus e corpore et corpori cum aceto rursus adpositus vitia morbosa siccare. </seg><seg n="3"> Quod si in genibus vel articulis se morbus ostenderit, de eisdem locis sanguinem detrahes, cui adicies cretam cimoliam, aceti sextarios tres, usti aeris libram, cimini triti libram, resinae frixae libram, picis liquidae libram, salis communis pugillum, stercus bubulinum recens, quantum creditur posse sufficere; ex hoc ubicunque tumor apparuerit, diligenter saepius illinies. </seg><seg n="4"> De palato specialiter sanguinem detrahes, ne contagio occupet caput; ab armis quoque deplendum est, si in prioribus pedibus claudicatio apparuerit, vel certe de coxis auferendus est sanguis, si a posterioribus coeperit claudicare. </seg><seg n="5"> Dabis quoque ei potionem adversus omnes morbos probatissimam: centauream, absinthium, peucedanum, serpyllum, sagapenum, betonicam, saxifragam, aristolochiam rotundam; </seg><seg n="6"> haec  omnia aequis ponderibus tundes et diligenter cernes, si febriunt animalia, cum aqua; si non febriunt, in vino optimo ita ut singulis diebus per sextarium vini vel aquae tepidae cocti praedicti medicaminis singula maiora coclearia plena et cumulata commisceas, et per fauces degeras: ut amaritudinem morbi herbarum amaritudo compugnans possit expellere.

</seg></p></div><div type="cap" n="14"><head> Cura morbi farciminosi.</head>
<p><seg n="1">Farciminosus autem morbus ad similitudinem farciminis appellatus est, quia velut fistulis quibusdam inter cutem et carnem corruptus humor emanat et per totum corpus collectiones plurimas facit, et aliis velut minuentibus aliae rursum nascuntur. </seg><seg n="2"> Haec passio licet contagiosa sit, facilius tamen inter principia curatur, quia interna eorum adhuc sana sunt, sed corruptus humor ex morbo inter carnem cutemque versatur. Huic tamen in initio tantummodo, antequam incipiat macescere, aut in fine, cum iam bene fuerit reparatum, detrahendus est sanguis. </seg><seg n="3"> Nam in media passione si flebotomo uti circa eum volueris, aegrotum animal evirabis. Sed collectiones quascunque fecerit, inuri rectis cauteriis convenit; et ut efficacius prosint, cyprinis cauteriis est utendum; quae vulnera pice liquida admixto oleo et melle curantur. </seg><seg n="4"> Potiones catharticas vel nimis amaras debet accipere, id est diapente cum vino, sicut superius dictum est, quae ad omnia genera morborum efficaciter prodesse consuevit. </seg><seg n="5"> Praeterea radicis ebuli lib. I infundes per triduum in tribus sextariis vini optimi, post semiunciam optimae aloes, centaureae unciam I, radicis panacis unciam I diligentissime teres et de illo vino, in quo ebuli radices infusae fuerint, sextarium mittes et tepidum per cornu dabis. Quam mensuram triduo custodire te convenit, ut etiam per ventrem his catharticis potionibus digeratur humor infestus. </seg><seg n="6"> Quem exerceri in cursu usque ad plenum sudorem saepius convenit et curatum observatione praedicta in pascua mitti, ut die noctuque aestivo tempore sub divo et libero aere pascatur, quatenus et varietate herbarum oblectetur et solis calore siccetur rursusque noctis aura et rore contactus facilius digerat morbum.

</seg></p></div><div type="cap" n="15"><head> Cura morbi subrenalis.</head>
<p><seg n="1">Subrenalis morbus ut periculi plenus est, ita ad intelligendum apertissimus invenitur. Nam renes iumenti occupat atque dissolvit; propter quod animal in primis partibus alacre posteriora trahere consuevit. </seg><seg n="2"> Huic hac ratione succurretur. De utroque <del>latere vel de</del> femore incisis competenti loco venis copiosus sanguis emittetur, qui acri aceto mixtus per omne corpus et praecipue super renes animalis inducetur. Potionem notissimam diapente ad cornu per os debet frequenter accipere; </seg><seg n="3"> sed et per anum calidissimis speciebus clysteris iniectione curandum est. Aloes unciam, pyretri unciam I, euphorbii semunciam, bacarum lauri unciam I, castorei semunciam, pulei bene triti uncias I, seminis sinapis uncias III, afronitri uncias III, salis triti heminam: haec omnia diligenter contusa in tres divides partes, et diebus singulis cum aqua, in qua furfures tritici decocti fuerint, tepida, sicut curae exigit ratio, singulos semisextarios clystere per intestinum animalis infundis, ut calefactis intrinsecus renibus solutus humor per ventrem cum stercore possit emitti. </seg><seg n="4"> Praeterea lumbi ipsius oleo laurino vino calido permixto confricandi sunt vehementer et saepe, ut deforis et intrinsecus acerbissima passio possit evinci. Cauteria quoque renibus imponuntur, ut vis morbi ignis ardore siccetur. Danda quoque est potio octo specierum decocta, cuius in articulari morbo fecimus mentionem, quia in omnibus efficaciter prodest.

</seg></p></div><div type="cap" n="16"><head> Cura morbi elephantiasis.</head>
<p><seg n="1">Elephantiasis morbi superius est indicata discretio, cui talis est adhibenda medicina, ut non extrinsecus uredinem vel vulnuscula ipsius curare temptemus. Nam morbus refugiet intrinsecus et penetrabit in viscera ac periculum gignet. Sed primum de matrice tollendus est sanguis et acri aceto miscendus ac toto inducendus est corpore. </seg><seg n="2"> Post de palato et, si vires patiuntur, de ceteris locis, quae morbus infestat, pro modo <del>ac tempore</del> minuendus est sanguis et cum aceto rursum imponendus. </seg><seg n="3"> Pulli autem a matre depulsi et ad stabula religati praecipue solent hos morbos incurrere, quia et digestio cibi, qua in pascuis utebantur, primae exercitationis aufertur et nondum ad sedendum robusti ad praesepia stare coguntur. </seg><seg n="4"> Elephantiasi morbo et omnibus malei passionibus non solum diapente, cuius experimentis indubitatae sunt vires <del>et sine qua mulomedicus inutilis est</del>, sed haec quoque potio praeparanda atque servanda est: </seg><seg n="5"> murrae troglitis lib. I, turis masculi lib. I, mali Punici corium selibram, piperis unc. I, croci unc. I, acaciae rufae selibram, absinthii Pontici selibram, serpylli lib. I, betonicae lib. I, centaureae lib. I, sagapeni unc. III, saxifragae selibram, peucedani selibram: </seg><seg n="6"> haec omnia tunsa et bene cribrata ex melle optimo decoques et in vase vitreo vel stanneo condita servabis, nam per vetustatem amplius valet. Ex quo medicamento singula coclearia cumulata singulis animalibus morbidis in sextario aquae calidae et tribus unciis olei optimi permixta per triduum dabis. </seg><seg n="7"> Vbi proficere coeperit, ex vino optimo et oleo dabis, sicut dictum est, coclearia singula continuis diebus. Ex qua potione non minus quam ex diapente quolibet morbo corrupta animalia liberantur. <del>Pulli tamen beneficio aetatis evadunt facilius, saepe incurati moriuntur.</del>

</seg></p></div><div type="cap" n="17"><head> Causae et curae generales morbi malei.</head>
<p><seg n="1">Ea quae ad curam morbi malei execrabilis pertinebant, abundanter constat exposita. <del>Nunc de pestilentia videndum rapacissima, quae praedictorum morborum signa saepe nulla profert, et tamen catervatim quoque obeunt subito quasi dysenteria vel praedictis mortibus.</del> Sed tanta vis ipsius morbi est, ut nihil expediat omitti: nam gregum in pascuis funestus interitus, animalium quoque in stabulis mortes innumerae ex ipsius contagione proveniunt, et ab imperitis vel negligentibus curam aut divinae iracundiae imputantur aut fato. </seg><seg n="2"> Denique sicut superius declaratum est, ab uno animali incipit ipsa pernicies et festinanter ad ceterorum transit exitium. </seg><seg n="3"> Propterea equi separandi semper sunt, in quibus suspicio tantae pestis coeperit apparere, usque eo ut etiam corpora mortuorum animalium, quae morbo eodem interempta fuerint, exportanda sint ad ea loca, per quae aliis animalibus transitus non sit, et altissime obruenda sub terra. Nam et vivorum, qui corrupti fuerint, et mortuorum odore foetidissimo sana prius iumenta complentur ac pereunt. </seg><seg n="4"> Cuius morbi causas plurimi mulomedicinae auctores reddere temptaverunt, asserentes ex nimia lassitudine cursus <del>vel saltus</del> violenter extorti, aut ex caloribus aestatis vel ex perfrictionibus hiemis, aut si volentes emittere lotium non sinantur, vel si hordeum sudantes acceperint, aut si post cursum calidi biberint <del>et si plena vesica</del> vel post potum cogantur ad cursum, aut faenum comederint hordeumque corruptum: ex his vel huiusmodi necessitatibus maleum morbum solere generari. </seg><seg n="5"> Vitanda quidem ista sunt omnia; nam ex his periculosae iumentis aegritudines saepe proveniunt. Maleus autem morbus ex aeris praecipue corruptione descendit. Nam austro vel Africo vento flantibus, interpositis annorum spatiis, recursu etiam, ut asserunt, catastematis, sicut certo tempore pestilentia homines sic animalia ille aer corrumpit et perimit. </seg><seg n="6"> Unde probatissimae et plures sunt necessariae potiones, quae adversus tantam vim praestare valeant salutis auxilium. Quarum partem superior iam pagina comprehendit; partem ex omnibus auctoribus collectam competenter adiunximus. </seg><seg n="7"> Remedium proficiens ad omnes generaliter morbos: semen cucurbitae Aegyptiae <del>i. coloquintidem</del> quantum acetabulum capit, friges et conteres, addita vini albi optimi hemina, quod diligenti agitatione permixtum linteolo colabis, et per dextram iumenti narem suffundes, ut pervenire possit ad viscera: quae compositio ad dysenteriam prodest. </seg><seg n="8"> Tertia quoque vilior sed non minus apta curatio est: radices cucumeris silvatici viridis contundes et in aqua una nocte macerabis, deinde sublatas contundes et colabis, ex quo suco terna coclearia cum nitro trito permixta in vino, si animal sine febre est, tepefacto, cotidie faucibus digeres, ita ut septem diebus continuis curare non desinas. </seg><seg n="9"> Nitrum quoque tritum et cucumeris silvatici radices minutatim concisas, addita hemina vini tepidi, in hordeum bene purgatum animali languenti infundes, ut non solum potio verum etiam pabulum medicamento temperatum proficiat ad salutem. </seg><seg n="10"> Item aliud remedium: radices ebuli et radices urticae aequis ponderibus minutatim concisas et infusas in liquamine optimo macerabis colabisque per linteolum. Ex quo mensuram unius ovi tepefactam per nares animalis triduo digeres, </seg><seg n="11"> consequenter etiam ista facturus, ut iumentum, quod morbum patitur, hordeum cum apio et cucumere silvatico minutatim conciso semper accipiat contusumque ipsum agrestem cucumerem et aquae sufficienter admixtum bibere cogatur. </seg><seg n="12"> Laudatur et haec potio: herbae Sabinae libram I, trixaginis uncias III, centaureae uncias II, aristolochiae uncias IIII, bacarum lauri uncias IIII, murrae uncias IIII, omnia contundes et cernes et in pulverem minutissimum rediges, et cum necessitas fuerit, cocleare grande plenum cum vini sextario tepefacto faucibus taediantis infundes. </seg><seg n="13"> Haec quoque adversus omnes morbos medicina succurret, quod quatenus vires patiuntur interpositis diebus <del>cum praescriptis minutionis observantiis</del> primo de cervice, post de palato et in quibuscunque locis se morbus ostenderit, si in capite de facie, si in primis partibus de armis, si in posterioribus de coxis, sanguis est auferendus et cum aceto miscendus, ex quo animal perfricetur. </seg><seg n="14"> Cui haec per triduum potio dabitur: panacis radicem uncias III, eryngii radicem ponderis tanti (eryngion autem herba melior est, quae in litore vicina marinis fluctibus nascitur, carduo silvestri paene similis, flore galbino, cuius eruendae sunt radices, nam longius penetrare dicuntur) feniculi quoque seminis uncias III, aloes uncia una semis: contusa et cribrata in tres particulas dividentur, et cum fricti et moliti tritici farinae sextario candenti aqua miscetur et ad cornu per fauces triduo datur animali. </seg><seg n="15"> Pelagonius adversus omnes morbos efficacissimum pulverem credit esse, si pullum ciconiae nondum adhuc stantem sed iam plumas habentem, vivum in fictilem caccabum mittas et gypses, perustumque vapore furni in pulverem redigas et tritum vitreo vase custodias, exinde grande cumulatumque coclearium cum vini sextario animalis faucibus infusurus, donec recipiat sanitatem. </seg><seg n="16"> Chiron vero praeter alias compositiones, quae iam relatae sunt, asserit catulum lactantem vivum in aquam ferventem missum ac depilatum ita decoqui, ut ossa separentur a carne; quibus diligenter ablatis, viscera cum aqua, in qua decocta fuerint, liquamine optimo, vinos veteri et oleo et pipere cum melle condita ad VI sextarios debere servari, ac singulis animalibus binas cotylas tepefactas, donec ad sanitatem perveniant, diebus singulis dari per fauces. </seg><seg n="17"> Caput quoque haedinum omnesque pedes depilatos ad calidam ea ratione, qua catulum, excoqui ablatisque ossibus condiri, et binis cotylis ad diem in potionem per cornu saepius datis animal morbidum liberari. De gallo quoque gallinaceo albo eadem quae de catulo observanda demonstrat. </seg><seg n="18">} Radicem quoque herbae tithymalli decoctam cum vino dulci dare morbidis suadet. </seg><seg n="19"> Ei quoque animali, quod profluvio Attico coeperit laborare, ita ut viridis ei vel pallidus per nares humor erumpat, ex lotio humano veteri vel arietino duas cotylas cum uno cyatho olei rosei putat esse miscendas et per nares, quae humorem funestum egerunt, digerendas. Quae curatio et pulmonibus salubritatem et naribus siccitatem praestare confirmatur.

</seg></p></div><div type="cap" n="18"><head> Potio anniversaria physica.</head>
<p><seg n="1">Pro physico autem et anniversario remedio tradidit ulpicum bene tritum, vel alium maius quod quidam Gallicum vocant capitula singula, cum singulis semunciis sagapeni et singulis cyathis olei optimi diligentissime trita singulis aquae heminis oportere misceri et heminas singulas per caput animalium dari VIII Kal. Iul., hoc est initio canicularium dierum, VII et VI: quo facto ternis potionibus stagnata, ut dicuntur, animalia armentiva vel domita integro anno a morbo intacta servari.

</seg></p></div><div type="cap" n="19"><head> Compositio suffimentorum contra morbum maleum.</head>
<p><seg n="1">Adversus morbum maleum, cuius diversae sunt species, quae in unctionibus, quae in potionibus, tam per os quam per nares digerendis vel clystere, quae in cauteriis vel flebotomo facienda sunt, declaratum est; sed restat alia non minus necessaria efficaciorque curatio, quae suffimentorum genere et odore praestatur. </seg><seg n="2"> Nam cum ipsa tabes ex corrupti aeris foetore nascatur et usque in pulmones <del>et viscera</del> penetrando descendat, non minus odoris austeritate quam potionum amaritudine consuevit expelli. </seg><seg n="3"> Pro numero itaque animalium eliges locum humilem et ex omni parte clausum, in quo induces animalia vel iam aegrotantia, quae curare desideras, vel adhuc sana, et separatim, quae non vis morbi contagione perfundi. Origanum asinale, asphaltum, peucedanum, castoreum et opopanacem aequis ponderibus permisces, exinde quantum tribus digitis levare poteris in carbonibus vivis mittis, animaliumque os et caput super fumum tenebis, ut austeritas odoris per os et nares intrinsecus ingressa omnia compleat et usque ad pulmones perveniat, et praestet animalibus medicinam.

</seg></p></div><div type="cap" n="20"><head> Alia compositio vehementior.</head>
<p><seg n="1">Est et alia compositio suffimentorum ad morbos prohibendos, sumptuosior quidem sed ut putatur utilior. Sulfuris vivi libr. I, bituminis Iudaici libr. I, opopanacis unc. VI, acanthi unc. VI, galbani libr. I, castorei selib., aeris crudi unc. VI, salis Hammoniaci unc. II, salis Cappadoci unc. III, cornu cervini, lapidis gagatis masculi, lapidis gagatis feminae ana unc. III, </seg><seg n="2"> lapidis haematitis unc. II, lapidis sideritis, lapidis argyritis ana unc. I, equuleos id est caballiones marinos numero VII, caudas marinas, ungues marinos ana numero VII, uvae marinae unc III, medullae cervinae, cedriae, picis liquidae ana pondera III, ossa sepiae numero VII, auri semunciam, ballucae siliquam: </seg><seg n="3"> et haec universa commixta atque succensa odore suo morbis tam hominum quam animalium resistunt et daemones fugant, grandinem prohibere et aerem defaecare dicuntur. Sed si memoratos lapides aut invenire nequiveris aut enormitate pretii ab emptione cessaveris, reliqua efficaciter prosunt.

</seg></p></div><div type="cap" n="21"><head> De ratione flebotomi.</head>
<p><seg n="1">Medicina omnis animalium, vel si verum quaerimus etiam hominum, nisi rationem curationis ante cognoverit atque praedixerit languentis periculum, errabit frequenter. Exposita enim curandi ratio cum genere congruens passionis indubitanter praestat auxilium. Ideoque pluribus membris ac morbis generale remedium diligenter oportet exponi, quod praecipue in sanguinis detractione consistit, si rationabiliter pro tempore et viribus animalium et pro aetate perfecti mulomedici adhibeatur industria. </seg><seg n="2"> Quodsi ignarus fuerit huius rationis, non solum per detractionem sanguinis non curabit, verum etiam periculum iumentis frequentissime generabit. Nam cum vita utriusque animantium consistat in sanguine, rursus tempestive detractus sanguis a corpore praestare solet sanitatem. </seg><seg n="3"> Cuius rei talis redditur ratio. Sanguis enim ciborum humorumque indigestione corruptus per membra discurrit et languorem doloremque aut universo corpori aut aliquibus partibus consuevit inferre. Nam per constrictionem nervorum venarumque tensionem inflatio indigestioque generatur: quae tensura (ut ita dixerim) corporis aliter laxari nisi per detractionem sanguinis non potest. Vnicum enim compendium atque remedium est, corruptionem illam, quae nocet et quasi infesta tabe aegritudinem vel periculum gignit, cum sanguinis ipsius vitiosa parte detrahere.

</seg></p></div><div type="cap" n="22"><head> Quae diligentia adhibeatur in sanguinis detractione.</head>
<p><seg n="1">Hinc plerique veris tempore quotannis de cervice iumentis sanguinem detrahere et sic in herbam mittere necessarium putant, ne veteri corruptoque novus sanguis admixtus natura calescens debilitatem valetudinis vel periculum faciat. Veteres autem prudentioresque auctores absque necessitate depleri animalia vetuerunt, ne consuetudo deplendi, si tempore aliquo facta non fuerit, statim intra corpus morbum ac valetudinem generet. </seg><seg n="2"> Rectius ergo est minoris aetatis animalibus et bene valentibus ex nulla parte corporis sanguinem detrahi absque palato: de quo assidue tam minoribus quam maturis detrahendus est humor, ut caput oculi cerebrumque relevetur. Maturis vero animalibus non incommodum est pulsare venam cum mittuntur in pascua. </seg><seg n="3"> Illa tamen in omnibus qui deplendi sunt consuetudo servanda est, ut pridie quam vena pulsetur sustententur levioribus et parcioribus cibis, ut per diastema composito corpore sint, non turbato per indigestionem. In solo autem aequali statues iumentum cervicemque illius loro cinges, quod strictius super scapulas teneatur ab aliquo, ut vena possit clarius eminere. </seg><seg n="4"> Tunc spongiola cum aqua venam ipsam saepe deterges, ut altius emineat. Pollicem quoque sinistrae manus interius deprimes, ut non eludat et tumidior atque inflatior vena reddatur. Consequenter iuxta praeceptum artis vel animalis ipsius positionem sagittam exiges cotibus bene acutatam. </seg><seg n="5"> Observabis quoque ne altius imprimas manum et gulam atque gurgulionem rumpas et arteriam praecidas, hoc enim factum vitae periculum consuevit inferre. Percussa vena faenum vel farraginem viridem ad edendum appones animali, quatenus agitatione maxillarum per venam melius acontizet sanguinis impetus. </seg><seg n="6"> Cum autem niger vel corruptus humor egressus est et coeperit rubicundior manare vel purior, statim iumentum tolles a cibo et imposita fibula venae vulnus adstringes. In plaga vero pittacium pones, ut diligentius claudat, licet quidam utantur et creta. </seg><seg n="7"> Deinde tenebroso loco et calido statues iumentum et farraginem, si tempus est, vel faenum mollissimum dabis septem diebus ac noctibus; aquam etiam offeres, ut si voluerit bibat. Sed triticea farrago hordeaceae praefertur; quae si defuerit, hordeaceam dabis. </seg><seg n="8"> Memento etiam quod ea melior est atque utilior, quae vicinior marinis fluctibus fuerit, propterea quod ventrem facilius solvit humoresque deducit. </seg><seg n="9"> Pulsata ex quocunque loco vena omnem sanguinem diligenter excipies et aceto oleoque permixtum vel aliis medicamentis quae ratio deposcit, animalis ipsius corpus perunges praecipueque illum locum, ex quo detractus est sanguis et qui esse putatur in causa. </seg><seg n="10"> Constat enim quadam ratione naturali, ipsum sanguinem cum superfusus est languentibus membris praestare medicinam vitiumque siccare. Quam sollemnitatem curationis non oportet omitti. </seg><seg n="11"> Praeterea interpositis diebus post flebotomum animalia producentur ad solem et sanguis detrahetur etiam de palato. Despumantur autem tertio gradu a dentibus caninis. Quos oportet suspendi altius propter sanguinis fluxum, ita ut eadem die mollibus cibariis utantur et furfure. Sequentibus diebus non ex integro hordeum consequantur, sed a bilibribus incipiant et ad consuetudinem per singulorum dierum augmenta perveniant. </seg><seg n="12"> Consequenter tepido die ducantur ad mare vel fluvium diligenterque loti tergantur. Vino quoque et oleo in sole perungendi diligenterque confricandi sunt, ut corpora eorum calefacta aut repellant aut perferant perfrictionis iniuriam. Quibus perfectis equi nobiles tum demum ad laborem cursus itinerisque revocentur.

</seg></p></div><div type="cap" n="23"><head> Castrata animalia non deplenda.</head>
<p><seg n="1">Sciendum praeterea, castrata animalia nunquam oportere depleri hac causa, quia iam partem virium cum testibus amiserunt et, si depleta fuerint, vehementius enervantur. Hinc est quod asinis de matrice nunquam detrahendus est sanguis, quia naturaliter minus habent sanguinis gracilioresque sortiti sunt venas.

</seg></p></div><div type="cap" n="24"><head> Admissum facientes non deplendos.</head>
<p><seg n="1">Admissarios etiam equos flebotomare non opus est: partem enim virium et sanguinis in coitu digerunt. Si tamen ab admissura cessaverint, nisi annis omnibus herbarum tempore depleantur, incidunt in caecitatem, quia id quod per coitum egerere consueverant, redundat in oculis.

</seg></p></div><div type="cap" n="25"><head> In quibus passionibus et ex quibus locis sanguis est auferendus.</head>
<p><seg n="1">Nunc, ne quid relinquatur ambiguum, in quibus passionibus et ex quibus locis sanguis emitti debeat, indicabimus. Morbidis et quibuscunque totum corpus in causa est sicut febrientibus de matrice detrahendus est sanguis. </seg><seg n="2"> Cephalargicis autem, apiosis, insanis, cardiacis, caducis, freneticis, distentis, sideraticis, rabiosis <del>quoquo modo</del>, praecipitur de venis auricularum sanguinem demere. Verumtamen melius est, ut de temporibus, quae dextra ac sinistra sunt, detrahatur: id est sub cavatura temporum tribus digitis ab oculo interpositis, inferius vena perquiritur et ex utraque parte sanguis emittitur. </seg><seg n="3"> Eis vero, quibus suffusio contigit oculorum vel cetera vitia, quae oculis nocent, inferiores venae sub oculis positae, quae descendunt sub angulis oculorum inferioribus, quatuor digitis inferius quam oculi sunt inciduntur. Quibus vero fastidium inerit vel arteriarum vel faucium tumor vel praegravatio capitis, de palato auferendus est sanguis. </seg><seg n="4"> Quibus autem pulmo est in causa vel iecur vel cetera, quae his vicina sunt membris, de pectore minuendus est ex venis quae positae sunt dextra ac sinistra, ubi brachiola coniunguntur et flexura fit, cum armus plicatur. </seg><seg n="5"> Quibus vero armi in causa sunt, et cretiacis de brachiolis sanguis minuatur; quae venae positae sunt interius, ubi centriae id est musculi brachiolares sunt, sex digitis superius quam genu, tribus vel duobus digitis inferius quam centriae. Hae venae sagitta percutiantur sed caute, ut mediae tangantur, propter debilitatem animalis, quia hae commixtae sunt nervis. </seg><seg n="6"> Quibus autem articuli in causa erunt vel si articulus exemptus vel intortus fuerit, aut aquatilia habuerit vel quidquid simile in articulis contigerit, desub cirro sanguis detrahi debet: quae venae positae sunt inferius quam articuli tribus digitis sub cirro, tribus digitis super coronam; quae venae cum summa cautela tangendae sunt, quia articulorum coniunctae sunt nervis. Cretiaco autem vel si basem moverit, de coronis rectius tollitur sanguis.

</seg></p></div><div type="cap" n="26"><head> His qui ungulam cogunt, quomodo sanguis tollatur.</head>
<p><seg n="1">Quibus autem iumentis vel suffusionis vitio vel per voluntatem extrusicia ungula fuerit, quae vulgo ungulam cogere dicuntur, vel quibus emota basis longi temporis claudiginem fecerit, eiusmodi curatione sanantur. </seg><seg n="2"> Componis pedem ad gulbiam et omnem ungulam ad vivum allidesque iumentum ac suffraginem illius alligatam lino vehementer stringes totumque simul ungulae solum in circuitu scalpello circumgyrabis, ut a corona ungulae sublevetur ex parte, tunc circumcisorium inseres inter unguem et solum; et cum bene elimpidaveris, suffraginem solvis et invenies de calcaneo venas fluere, et cum sufficienter emanaverit cruor, sale perfricabis, postmodum aceto et oleo inunges et linteolis munies diligenter. </seg><seg n="3"> Spartea calciare curabis, ut post egestionem humorum ungula reparetur. Huiusmodi autem curam nunquam nisi singulis pedibus adhibere debebis, ut in tanto dolore animal duret ac stet. Si autem in alio pede similis est causa, cum in illo, qui prius curatus est, firmiter animal stare coeperit, tunc eum elides et, ut dictum est, simili observatione curabis. </seg><seg n="4"> Si vero in his causis animal stremmare volueris, semissabis hoc modo. Compones ungulam eius ad vivum et contra venam sagitta pertundis, ut possit sanguis acontizare per solum quod sagitta pertuderit. Simili autem modo sale fricabis oleoque et aceto linteolisque curabis, dumtaxat singulos pedes, ita ut portare se possit. Hi plane qui semissantur non eliduntur.

</seg></p></div><div type="cap" n="27"><head> De opisthotonicis vulsis colicis strophosis et qui morbo subrenali tenentur, unde sanguis tollendus sit.</head>
<p><seg n="1">Opisthotonicis, vel qui morbo subrenali laeduntur, vulsis etiam, colicis et quibus venter frequenter dolet, de cauda sanguis emittitur, licet melius putetur propter huiusmodi causas ortas de visceribus debere sanguinem tolli. </seg><seg n="2"> Quodsi de cauda detrahere volueris, sic facies: erige et resupina caudam ad lumbos, quatuor digitis ab ano, ubi pilos non habet, caede caudam cum tabula aliqua ponderosa, quousque se vena demonstret, et in caudae media divisura quatuor digitis ab ano sagitta percuties venam, ut acontizet sanguis; post decursionem fasciola colligabis. </seg><seg n="3"> Cum autem de visceribus emittere volueris, sub inguinibus dextra et sinistra in singulis femoribus eminentes venas medias sagitta percuties, sed caute, propter vicinam mixturam nervorum; post decursionem sanguinis cretam impones. </seg><seg n="4"> Si laocae in gambis fuerint aut aliquis dolor coxae vel gambae, sanguis detrahatur sub gambis: sunt enim venae a visceribus descendentes per gambas interius, quas medias propter vicinam mixturam nervorum caute transverse flebotomo percuties, et post decursionem fasciola ligabis.

</seg></p></div><div type="cap" n="28"><head> De ratione foci atque cauterii.</head>
<p><seg n="1">In animalium curis ac medicinis duplex remedium auctores esse voluerunt, minutionem sanguinis per quam constricta laxantur, et ustionem cauterii per quam laxata firmantur. Sed cum flebotomi ratio evidenter videatur exposita, cauterii quoque, licet novissima cura sit, tamen aperienda videtur utilitas. </seg><seg n="2"> Nam ustio laxata constringit, inflata attenuat, humectata desiccat, coagulata solvit, carcinomata praecidit, veteres dolores emendat, alienatas corporis partes ex qualibet causa ad statum suum revocat, super naturam excrescentia sublata et adusta crescere non sinit. </seg><seg n="3"> Nam cum candente ferro ruperis cutem, vitium omne concoquitur atque maturatur et beneficio ignis dissolutum per foramina, quae facta sunt, effluit cum humore; atque ita sanatur passio et tollitur dolor. Post quae cicatricibus clausis constrictior et robustior redditur locus ac prope insolubilis cutis. Sciendum quoque cyprina cauteria plus effectus ad curandum habere quam ferrea. </seg><seg n="4"> Praeterea si in capite morbus est, inuritur cervix, si subrenalis est, lumbis ignis adhibetur. Interdum autem puncta infiguntur, interdum ad similitudinem lineae candens ducitur veru, aliquando velut palmulae fiunt. In hoc enim mulomedici cum arte laudatur ingenium, si ita animal cauterio curaverit ne deformet. </seg><seg n="5"> Pro locis autem, in quibus est passio, et pro pellis aestimatione cauteria vehementius imprimuntur aut levius. Memoria autem retinendum est, fracturas et emota vel extorta aut eiecta de locis suis uri penitus non debere, nam perpetua debilitas consequitur. </seg><seg n="6"> Sed melius est, cum locis suis reposita fuerint et ligaturis diligentius communita atque ita naturae industriaeque beneficio corroborata, calasticis unctionibus et malagmis ad postremum causticis eadem percurare ad spem perpetuae sanitatis. </seg><seg n="7"> Quod specialiter admonendum est, ne mulomedici festinantes, dum foco curare cupiunt, animalia debilitent aut deforment, cum flebotomis, potionibus, unguentis, syringis medicaminibusque diversis ante sit temptanda curatio; et si nihil profecerint, ad extremum ignis adhibetur.

</seg></p></div><div type="cap" n="29"><head> De passione et curis febrium.</head>
<p><seg n="1"> Quaecunque passiones plus iumentis periculi inferre consueverunt et difficilioribus obscurioribusque indigent curis, has primo amplectimur libro, ut et facilius reperiantur, quae in exordiis ipsis occurrent, et legentibus fastidium non possint adferre. </seg><seg n="2"> Febrientibus itaque animalibus quam primum convenit subvenire; nam non amplius quam triduo caloris vim sustinere posse creduntur, intra quos si curata non fuerint moriuntur. Oportet igitur prius passionis huius signa causasque praedicere et mox medicinas exponere. </seg><seg n="3"> Febriens iumentum deiectum caput a terra levare vix poterit, erit oculis apertis, labiis demissis, tristitia turpis et gravitas corporis insequitur, testiculi tumidiores laxius pendent, membra caloribus fervent, venae vehementi pulsu saliunt, anhelitusque creber et calidus, tussis assidua, incessus nutans, fastidium cibi, bibendi cupiditas, vigiliae iuges. </seg><seg n="4"> Causa autem huius passionis ex magno labore et fatigatione est, si negligentia consequatur. Interdum aestu nimio aut perfrictione vehementi vel ex cruditate ciborum aut sudoris subita infrigidatione vel ex fervore hordei novelli evenire consuevit. </seg><seg n="5"> Curatio autem ista solemnis est: continuo sanguinem eis de facie vel de temporibus aut palato oportet emitti, ab omni esca prima die penitus abstineri, tunc faeni optimi aut herbae viridis subinde pusillum offerri oportebit, et quiescere etiam ab omnibus rebus et <del>etiam</del> sequestratum temperato tempore et inambulationibus levibus animal commoveri: calidis quoque locis coopertum stabulari. </seg><seg n="6"> Cum coeperit melius esse, herbam minutatim concisam porrigito; quae si defuerit, hordeum maceratum ablatisque suis folliculis tusum in modum ptisanae paulatim offeratur et frequenter exiguum.

</seg></p></div><div type="cap" n="30"><head> De lassitudine quae videtur febribus similis.</head>
<p><seg n="1"> Plerumque autem equi ultra vires ad cursum coacti aut ponderibus praegravati aut sudore defecti similia febrientibus signa demonstrant. Quos sic intelliges: oculi sublacrimantes erunt et tanquam suffusi sanguine, praeterea spiritum crebrius agitat faenumque fastidit et de posterioribus pedibus melius se sustentabit, nam priores quasi subtritos tardius ponit.

</seg></p></div><div type="cap" n="31"><head> De febribus internis.</head>
<p><seg n="1"> Quod si febris interna fuerit, non facile animal dormiet, et cotidie deterior fiet, interdum furunculos in dorso vel in lateribus habebit: scias eum a morbo, de quo superius disputatum est, maleo teneri. Cui lotium aliquot diebus tam hominum quam arietum per nares infundes. Et sic potiones, quae de isto morbo supra scriptae sunt, dabis.

</seg></p></div><div type="cap" n="32"><head> Si in autumno febrierit.</head>
<p><seg n="1"> Si autem autumni tempore coeperit febrire iumentum, statim de cervice sanguinem detrahes vel gradu tertio de palato; post herbae trixaginis sext. I, tracanthi, rosarum ana unc. I in pila lignea pisabis cernesque subtiliter, ex aqua cum mulsa et oleo potionabis atque ita restitues sanitatem.

</seg></p></div><div type="cap" n="33"><head> Si in aestate febriat.</head>
<p><seg n="1"> Si autem aestate febrire coeperit, totum sudabit, sataget salientibus venis, naturam mincturo similis demittet ad terram, transverse ambulabit. De coxa media quatuor digitis ab ano venam inquiris et ex ea sanguinem detrahes. Si autem non inveneris, de cervice tollendus est. Cui hanc potionem pro tempore dabis: herbae portulacae plenam manum tundis sucumque eius cum tracantho et ture et suco rosae Campanae mulsa addita offeres, potionem non satis grandem, ne plus quam oportet infrigides, quia, cum quasi splene careat, simul et defectione sanguinis calore privatur.

</seg></p></div><div type="cap" n="34"><head> Si in hieme febriat. </head>
<p><seg n="1"> Hieme vero si febrierit, suprascriptas species arides contundito diligenterque misceto et per sinistram narem dato: sanitas consequitur. Febrientibus autem haec potio utilis traditur: mannae turis unc. II s., iris Illyricae unc. VI, piperis unc. I, bacarum lauri, seminis apii ana unc. I, cum passo potionabis. </seg><seg n="2"> Item post detractionem sanguinis de matrice aut de palato sic potionabis febrientem: hyssopi libr. I, abrotoni unc. VI, lactis caprini sext. I, amyli cyathum, olei optimi unc III, herbae urceolaris suci cyathum, misce cum ceteris et per cornu faucibus infunde, erit salutare remedium. </seg><seg n="3"> Item alia potio: lactis sext. I, olei cyathos II, croci scrup. I, murrae scrup. II, apii seminis coclearium plenum, miscebis pariter et dabis ad cornu. Hieme farinam triticeam cum aqua tepida, aestate autem farinam hordeaceam cum aqua frigida dabis in potu. Si febrienti tensura non desinit iliorum, loca cauterio inurenda sunt et usta curanda. </seg><seg n="4"> Item alia potio: lactis caprini heminam, amyli cyathum, ova IV, olei cyathum, sucum herbae urceolaris, cotidie potionabis usque ad sanitatem. </seg><seg n="5"> Item unctio qua perfricandi sunt febrientes: rosae lib. s., olei veteris lib. I, aceti heminas III, olei cyprini lib. s., portulacae seminis et nucis amarae unc. VI, mentae vel rutae quantum sufficit, teres et commisces et tepefacto utere, ita ut diutissime confrices contra pilum, et in loco tepido unctum animal coopertumque statues. </seg><seg n="6"> Item potio alia si hieme febrierit: gentianae unc. I, aristolochiae, hyssopi, absinthii, abrotoni ana unc. I, caricarum unc. VI, seminis apii unc. III; rutae fasciculum bonum in caccabo cum aqua decoques ad tertiam, et cum nigrescere videris, coctum est. Exinde unam heminam misceto cum suprascriptis et per cornu faucibus infundito.

</seg></p></div><div type="cap" n="35"><head> Si ab indigestione vel pletura febriat.</head>
<p><seg n="1"> Si quod iumentum ab indigestione vel pletura febricitaverit, naribus spiritum ducet et ilia frequenter agitabit, anhelitusque erit fervens et olidus, spinam facilius flectet: nam qui ex perfrictione febrit rigidus est, quia calor membra dissolvit, frigus astringit. Ex pletura igitur febrienti copiosus sanguis emittitur de cervice, nares aceto perfricantur, ut sternutet saepius. </seg><seg n="2"> Venter quoque febrientis si durior fuerit, per anum iniecta manu stercus extrahatur, a cibo abstineat, parcissimum potum per intervalla suscipiat, et unctum suprascripto medicamine diuque fricatum loco stabit calido horis tribus aut quatuor coopertum, postea ad ambulandum producetur nihilominus involutum.

</seg></p></div><div type="cap" n="36"><head> Si ex vulnere oris aut faucium febriat.</head>
<p><seg n="1"> Si quando ex vulnere aliquo vel suppuratione oris aut faucium nascitur febris, de temporibus nec non etiam de palato detrahendus est sanguis. De maxillis quoque sive de cervice et ad postremum quicunque locus febrienti doluerit, ex eodem cum mensura sanguinem oportet auferri. Quod si cibum penitus respuerit, farinam aquae mixtam ad amyli instar faucibus eius infundes. Offas quoque de passo facies iustae magnitudinis et septenas cum oleo digeres, ut possit habere substantiam. Ita denique febrienti utilis est, ex quacunque parte detractio sanguinis fiat, si consideratis viribus animalis mensura servatur, nam ut emissus rationabiliter humor relevat, ita enormiter ablatus evirat vel turbat.

</seg></p></div><div type="cap" n="37"><head> De coactione i. de nimia lassitudine.</head>
<p><seg n="1"> Coactio in animalibus passionis est nomen, ex qua aegritudinum diversa genera nascuntur, ideo sic appellata, quod ab iniuria vel labore vel ex coactione contingit. Quotiens enim lassum animal fatigatione itineris vel nimietate cursus vel magnitudine ponderum non studiose refovetur, vel aestate sitire vel hieme algere compellitur, vel certe penuriam sustinet cibi aut hordeo novo aut faeno pessimo laeditur, et per dies aliquot circa curam eius nulla adhibetur industria: sic totius corporis compago et interiorum viscerum dispositio per iniuriam et fatigationem vitiatur.

</seg></p></div><div type="cap" n="38"><head> Quae genera aegritudinum ex coactione nascantur.</head>
<p><seg n="1"> Ex qua coactione haec passionum genera nascuntur. Ex perfrictione enim fiunt opisthotonici, podagrici, phthisici. Ex aestu autem evenit gravedo, febris, insania, capitis dolor. Ex sudore oritur tumor in cruribus, suffusio in pedibus, febris, spasmus et tussis. </seg><seg n="2"> Ex humore quoque, qui de naribus profluit, passio apertissime declaratur. A cerebro enim vel a capite venit multa pituita crebra et spissa, a perfrictione erit humor tenuis aquaticus et frigidus: ex qua re fiunt coriaginosi et tetanici et tussici. </seg><seg n="3"> A tolibus et glandulis et arteriis humor erit candidus et viscosus, ex quo evenit fastidium et faucium praefocatio et synanche. A pulmone autem humor crassus, sanguinolentus et male odoratus emanat, colore pallido: ex qua causa fiunt peripleumonici, vomicosi, orthopnoici et phthisici. </seg><seg n="4"> A morbo autem maleo venit humor multus et crassus et pallidus: ex qua re fit catarroicus, profluvius Atticus et suspirium articulare. A iecore humor erit lividus et viridis et tabidus, non valde crassus neque olidus: ex qua re fiunt syntectici, hydropici, febricosi. </seg><seg n="5"> Ideo autem signa passionum causasque divisimus, ne ignoranti error noceret et facilius evidens doctrina curaret. Apsyrtus huiusmodi de coactionibus prodidit medicinas: si equus, inquit, coactus de via venerit, oculi eius intro abibunt vel versabuntur, spirat calidum frequenter atque suspirat, et auriculae huius ac reliquum corpus extensum erit. Cuius talis est curatio, ut parum hordei accipiat faenumque non multum. </seg><seg n="6"> Potio autem huiusmodi praeparabitur: hyssopi, abrotoni ana unc. I., sampsuci unc. VI, faeni Graeci lib. I, lini seminis pondo II: haec omnia tusa et cribrata in caccabo novo cum sex aquae sextariis infundis addisque IX duplices ficus, quae cum ad partem dimidiam decocta fuerint, universa conteres atque liquabis; praeterea vini veteris optimi sext. III, mellis heminam, </seg><seg n="7"> piperis triti drachmam adicies suprascriptis rursumque fervere facies omnia, ex qua calidam potionem plurimis diebus dabis, quae mirifice iuvare consuevit. </seg><seg n="8"> Si de labore itineris suffusio pedum forte provenerit, cave ne sanguinem calido detrahas, sed requietum flebotomabis huiusmodi beneficio potionis usurus: turis masculi drach. II, foliorum caprifici lib., grana piperis XXV, fermenti unc. III, croci drach. quartam partem: omnia bene trita in tres partes divides et exposcatum iumentum triduo cum oleo potionabis et vino. </seg><seg n="9"> Si hiems fuerit, tepida os ablues, aestate frigida: si tardius <del>aut non</del> rectus ambulat, furfurem et resinam calentem ungulis imponis, non semel tantum sed aliquotiens, donec rectus incedat. Si vero ista non profuerint, semissabis eum, ut de ungulis sagitta contactis competenter profluat sanguis, et vulnera traumatico curabis. </seg><seg n="10"> Farnax autem de lassis haec signa monstravit: toto corpore gravabitur et posteriora crura quasi inligata habebit. Posca itaque et puleio nares eius et totam faciem fovebis, panem et merum dabis ut manducet, offeresque ei lactucas vel gramen diligenter lotum atque concisum, consequenter daturus huiusmodi potionem: </seg><seg n="11"> sucum ptisanae, passum, ova, oleum roseum, quae omnia pariter mixta per triduum dabis, ita ut hordeum primo decorticatum siccatumque manducet. Praemonendum autem est, ne iumento ex coactionis iniuria laboranti pulses venas calentes; continuo enim nervorum contractio et debilitas consequitur. </seg><seg n="12"> Oportet autem armos eorum et genua vino calido et oleo tepido suffundere, totumque corpus multorum manibus diutissime confricare et loco statuere tepido, mollia de siccato stercore vel de paleis strata praebere. Posteriorem partem flebotomo lassis non oportet attingi, ne penitus evirentur. Quod si venae in cruribus tument et plenae sunt humore, de coronis sanguis auferatur.

</seg></p></div><div type="cap" n="39"><head> De diversis passionibus ventris. </head>
<p><seg n="1"> Non minus multae et obscurae valetudines in internis animalium quam hominum existere consueverunt, immo si verum quaerimus prope pares atque consimiles sumus. Nam animalibus, quia rationales sumus, sola mente praestamus; corporis vero natura communis est, maxime in doloribus. </seg><seg n="2"> Dolorem ventris in iumentis veterinariorum imperitia putat facile posse curari, quod grave nescit, et ex ventositate vel constipatione vitium tortiones vocant et interiorum incisiones, quibus aut praecantationes anicularum more </seg><seg n="3"> aut aliquod quasi physicum remedium adferre conantur. Cum quid enim intrinsecus iumentis dolere coeperit, statim se allidunt et volutant et solius ventris creditur esse causa, cum plures et difficiles sint passiones, ex quibus dolor et volutatio illa contingit; et nisi singulis pro causarum genere competens medicina subvenerit, sanitas redire non poterit. Efficaciter autem curare potest nemo, nisi qui internarum aegritudinum signa rationesque cognoverit.

</seg></p></div><div type="cap" n="40"><head> De aqualiculo i. stomacho.</head>
<p><seg n="1"> Primum venter ipse, qui aqualiculus nominatur, totius corporis obtinet dominatum, in cuius capacitate cibus potioque miscetur ac per digestionem naturali calore decoctus, separatis humoribus, partem ad substantiam membrorum convertit in sanguinem, partem in urinas resolvit partemque secernit in stercora. </seg><seg n="2"> Quodsi loca illa perfrictio longi temporis vitiaverit, intestinorum dolor et corruptio digestionis necessario sequitur. Nam pars humoris coagulatur ex frigore et fit conglutinosa in praecordiis atque in intestinorum partibus, quae ducuntur ab aqualiculo usque ad colum quod appellatur typhlon enteron, retinetur et haeret: per quod in colum quod latine ieiunum dicitur humor pessimus transit et interclusione sua cibum non patitur ad inferiores partes more solito descendere. </seg><seg n="3"> Hinc <del>etiam tortura et</del> extensio ventris dolorque cum magno periculo generatur: quae passio Graece emphragma, Latine praeoccupatio dicitur.

</seg></p></div><div type="cap" n="41"><head> De colo et coli dolore.</head>
<p><seg n="1"> Exoritur et alia causa doloris asperior, quae Graece cordapsos appellatur, cum praeclusa intestina viscerum vento <del>fumove se</del> urgente colligantur usque eo, ut aquam et cibum et stercus etiam animalia interdum revomere cogantur. Praeterea ad similitudinem hominum propter perfrictionis iniuriam coli quoque dolore vexantur, propter quam necessitatem animalia diu se vehementerque volvendo rumpuntur, quod curari iam non potest, et ideo moriuntur. 

</seg></p></div><div type="cap" n="42"><head> Cura longanonis et ilei.</head>
<p><seg n="1"> Alia quoque vitia ex perfrictione huiusmodi humoris nascuntur. Qui cum intestina maiora praecluserit et in eorum sinibus stercora coeperit detinere, prohibet illa ad cataclidem longanonis decurrere — longanon autem intestinum vocatur, per quod stercus egeritur —, tunc ventus crassus vel praeclusione ipsa intra viscera increscit ac saevit et dolores morsusque excitat vehementes, ex quo iumenta se proiciunt ac volutant extensisque pedibus calcitrant. </seg><seg n="2"> Sed per impatientiam se saepe iactando ventus increscit et mixtus stercori usque in intestina descendit; nec iumentum ut supra rumpitur. Quod vitium ileos vocatur ab eo, quod intestina locis suis exclusa quasi helices faciunt; quae valetudo periculosa est, nisi cum celeritate subveneris. </seg><seg n="3"> Huiusmodi autem sunt adhibenda remedia: aqua calida renes animalis diutissime fomentabis faenumque cum calida, ut magis vapor penetret, frequenter apponis, post ciliciis diligenter absterges, oleum vetus et picem liquidam et oleum laurinum misces, calefacies et diutissime perfricabis, ita ut testiculos ipsius perungas et in auriculas calidum medicamen infundas. </seg><seg n="4"> Tam diu autem fricabitur, ut sudare incipiat et ventum emittere, ex quo spes ostenditur sanitatis. Quod loco calido statues ac sagis cooperies diligenter, hanc daturus cotidie potionem: piperis grana L, petroselinum quantum quatuor digiti comprehendunt, cumini Alexandrini tantundem, cumini quoque Africi tantundem, semen apii, murram, nepetam, trixaginem aequis ponderibus, quibus ad dimidiam omnium partem nitrum admiscere te convenit. Quae omnia bene trita ex vino calido et oleo aequis ponderibus et melle quantum satis fuerit dabis. </seg><seg n="5"> Haec autem potio calefacit et ventrem resolvit. Quod remedium si tardius subvenerit, saccellationes ex furfure calidissimo plenas super totum dorsum et renes animalis imponis. Clysterizabis etiam ex aqua calida et oleo, quod cum sale et melle et afronitro miscebis ovoque, et ita ventre laxato et stercora emittuntur et ventus. </seg><seg n="6"> Quod si clyster defuerit, salem bene tritum et mel coques pastillosque longos et duros facies et in anum iumenti immittes interius. Quae res omnem spurcitiem humoris intus obstantem abstrahit, et ad sanitatem perducit; nec est aliud quod magis valeat subvenire.

</seg></p></div><div type="cap" n="43"><head> Causae et curae strophi. </head>
<p><seg n="1"> Sunt animalia quibus assidue ventris intervenit dolor, qui strophus appellatur et hac ratione concipitur. Interdum sudor animalium vel nimio cursu vel labore profluens in internis residet intra ventris intestinorumque compaginem, qui punctiones doloresque praestat interius; et cum totum a labore cessaverit ac refrixerit corpus animalis, cessat et dolor: sed cum a labore calefieri coeperit, rursus exoritur. </seg><seg n="2"> Et ideo strophus vocatur: nam frequenter volutatur, et cum surrexerit terram pedibus tundit et interdum quasi manducare conatur, et iacens videtur quasi pusillum requiescere et surgens citius ambulare se cogit. Sed ex hac iniuria frequenter volutando ventum sibi nutrit intrinsecus et fit tympanites, ex quo et omentum rumpitur et praesens vitae periculum consequitur. </seg><seg n="3"> Quod vitium si in perpetuum auferre volueris, paracentesim facies sic: quatuor digitis sub umbilico ad veretrum versus medio climate ventris sagittam inicies, ut non solum cutem verum etiam peritoneum ipsum aperias; peritoneum enim dicitur membrana quae intestina omnia continet. Ad mensuram autem cum magna cautela peritoneum aperies, ne intestina laedas et praesens discrimen inferas. </seg><seg n="4"> Post exempta sagitta subicies fistulam centetalem, quam mulomedici portare consueverunt, minutis foraminibus multisque pertusam, per quam foras humor emanat: quem suscipies in vase et invenies limpidum lotio similem, tolles vero non minus sextario. </seg><seg n="5"> Haec cura etiam illa animalia sanabit, quae vel stupida vel macra sunt ex coactione longi temporis, quibus nitrum diligenter cribratum in hordeum debes aspergere, quod omnes acerrimos humores et spurcitias corporis purgat. Sed strophosis dabis potionem superius declaratam plurimis diebus. Etiam acopo thermantico renes eorum totumque corpus perunges et diebus aliquot a pluribus facies confricari. Ad ultimum renibus eorum causticum inducis et sic revocas ad laborem.

</seg></p></div><div type="cap" n="44"><head> De lumbricis cossis tineis et pediculis.</head>
<p><seg n="1"> Intolerabilem dolorem intestinis inferunt lumbrici et vermes et tineolae, quas alii pediculos appellant. Nam coagulare et aqualiculum intus erodunt et vulnera faciunt: ex qua necessitate animalia macrescunt et coriaginosa fiunt, et sine febre non sunt et celeriter moriuntur. Huiusmodi passionis signum est, cum invenitur humor in ano fabae coctae similis: est autem sanies ex illis vulneribus, quae bestiolae intrinsecus fecerunt. </seg><seg n="2"> Ieiuna animalia ex hac necessitate vehementius torquentur, nam cum his deest cibus, magis vitalia consumuntur a vermibus. Hi non sunt inflati et tamen per dolorem se volutant et in spinam se proiciunt et caput sibi intra pedes mittunt et ostendunt doloris sui locum, dentibus ilia sibi quasi scalpunt et rodunt non nunquam lumbos et caudam parietibus fricant. Cum ista signa ostendere coeperint et crebro clamare, hoc est vehementer hinnire, scias eos iam morti esse vicinos. </seg><seg n="3"> Quibus adhibetur ista curatio: olei viridis amari sext. II, fasciculum absinthii Pontici concoques; praeterea nasturtii seminis, santonici, coriandri seminis, radicum seminis, sinopidis Ponticae unc. I misces et faeni Graeci selibram: haec infusa et decocta in oleo illo facies permanere, ex quo heminam olei et aquae tepidae heminam dimidiam per cornu dabis, quia virtus medicamentorum et lenitas olei animalia ipsa intus occidit et foras eicit. </seg><seg n="4"> Ex qua potione si per multos dies acceperit permixto nitro tunso et castoreo, omnes lumbricos et tineolas et vermes excludit a corpore et cum stercore eicit et restituit sanitatem. </seg><seg n="5"> Alia potio ad lumbricos tineolas et cossos: santonici, absinthii Pontici, pollinem lupini crudi, seminis nasturtii, scobis cornu cervini, seminis radicum unc. III, sinopidis Ponticae pastillos III, pollinis ervi unc. III, vini austeri sext. III, olei Hispani sext. I, opopanacis unc. I, seminis coriandri heminam: haec omnia diligenter trita decoques et cotidie ieiunis heminas singulas dabis.

</seg></p></div><div type="cap" n="45"><head> De clysteriis ad curam lumbricorum et tinearum.</head>
<p><seg n="1"> Sed quia pestes ipsae saepius ad coagulare se conferunt et potio per os data ad loca, ubi morantur, rarius pervenit, ideo etiam per anum adhibenda sunt clysteria: </seg><seg n="2"> aceti acerrimi sext. semis, olei viridis tantundem, opopanacis unc. semis, centaureae unc. III, absinthii Pontici unc. III, santonici unc. III, farinae lupini crudi unc. III, farinae orobi unc. III, seminis rafani, seminis coriandri unc. III, nitri triti unc. III, radicis capparis tunsae unc. III: haec omnia decoques cum oleo et aceto et per triduum singulos sextarios bene calentes per anum de clystere infundis animali. </seg><seg n="3"> Memento autem quotiens per os potionem das, animal contra clivum teneri debere, ut facilius quod acceperit ad interiora descendat. Quotiens autem clysterizabis, caput animalis in valle statues et clunes ad altiora convertes, ut quod per clysterem diffundis ad interiora perveniat. Diutissime autem in talibus locis post potionem animal retinetur, ut facilius necentur vel eiciantur pestes internae. </seg><seg n="4"> Ad cossos specialis potio: herbae chamaeleontis radicem ex aqua ad tertiam decoques et cum opopanacis duabus unciis misces ac vini hemina et ad cornu per sinistram narem infundes. </seg><seg n="5"> Item alia ad lumbricos: seminis coriandri quantum una manus ceperit friges, nasturtii quoque seminis tantundem diligenter teres, quae utraque cum aqua tepida per triduum faucibus infundes. <del>Ad matricis dolorem medicamen: aloen epaticam, masticen, castoreum, lauri bacas, ammoniacum cum vino et melle mittis in ollam et bullita atteres dabisque ad bibendum.</del> 

</seg></p></div><div type="cap" n="46"><head> De calculosis iumentis.</head>
<p><seg n="1"> Si quod iumentum calculosum fuerit, haec signa monstrabit: torquetur, gemit, extendit se ad conatum mingendi, stillat veretrum eius guttis et urinam modicam mittit, ex pleno mingere non potest; quod cotidie patitur. Sed huiusmodi vitium teneris aetatibus plerumque contingit, quod sic invenies: </seg><seg n="2"> digitos ad interiorem partem mittes et  a cervice vesicae sub ipso ano ad hypotaurium versus palpabis digitis et calculum ibi invenies. Quod vitium difficile curatur. Nam interdum nimio conamine prope ipsum anum vesica disrumpitur et lotium per anum emittit et quasi aquam assellatur. Ideoque missis digitis per foramen quod fecerit longanonis et ipsius vesicae, lithulco calculum eximis et curabis clysteriis colleticis, id est quae glutinent, ut foramina illa sanentur. Potionabis autem illos diuretica potione. Difficilis autem huiusmodi cura est, quia vim patientes ex corruptione vesicae tortione moriuntur.

</seg></p></div><div type="cap" n="47"><head> De emphragma.</head>
<p><seg n="1"> Quodcunque iumentum ex qualibet causa inveneris volutare, statim oleo manum perunges et ipsum anum oleo satiabis; post quod manum in interiorem partem longanonis protendis, et si inveneris ipsum longanonem clibano subtili patere, scias eum strophum pati: et continuo stercora eicies paulatim ad anum; quibus egestis cito noveris animal percurandum. </seg><seg n="2"> Si vero manu iniecta longanonis praeclusionem inveneris et stercoris modicum, hoc est duas aut tres pilulas, scibala et praefocatum longanonem, qua manus vix introeat, scias eum emphragma pati et periclitari; et ideo curandi sunt renes medicaminibus supra scriptis et clystere utendum, quod indignationem intestini resolvat et curet.

</seg></p></div><div type="cap" n="48"><head> De ileo.</head>
<p><seg n="1"> Si manum inieceris et totum ventrem tympano similem pertractando senseris, scias eum ileum pati et cito periclitari. Et ideo unctionibus calidis fricandus est vehementer et diu. Si ventum coeperit emittere, tunc in illo spes incipit esse vivendi.

</seg></p></div><div type="cap" n="49"><head> De dolore ventris.</head>
<p><seg n="1"> Item si manum miseris et inveneris valde patere longanonem et stercora non multa habere nec esse vehementer inflatum, scias ipsum ventrem dolere, id est aqualiculum. Cito requiescere solet, si celeriter supra dictas calidas acceperit potiones diligenterque ex calido unguento fuerit perfricatum. Si moram curationis attuleris, difficile evadet: nam ex hac passione cordapsus fieri consuevit.

</seg></p></div><div type="cap" n="50"><head> De dolore coli.</head>
<p><seg n="1"> Si manum miseris et similiter longanonem patere sine ulla inflatione repereris et non frequenter volutantem sed proicientem se subinde in dexteram partem et quasi extendentem se interdum ad conamen minctionis et invenies duritiem in intestino ingentem cucurbitae similem: scias animal coli dolore vexari: et quanto durius intestinum inveneris, tanto pluribus diebus dolore cruciatur. </seg><seg n="2"> Ex qua causa raro periclitantur et dolent biduo vel triduo vel, si nimium, quinque diebus. Sed quanto inveneris molliorem ipsum locum, tanto velocius mitigabitur dolor: nam quaedam stercora in longanone reperies, et erit salubris curatio, si post clysterem vel potionem multum stercoris assellatus fuerit. Quo facto statim intestinum, quod de colo induratum fuerat et tumebat, non apparebit reddita sanitate.

</seg></p></div><div type="cap" n="51"><head> De dolore vesicae.</head>
<p><seg n="1"> Si currendo fuerit inversa vesica, similis dolor sine inflatione ex cursus iniuria et nimietate frequenter emergit. Huic manum subicies in anum et deprimes usque ad veretrum versus, ubi invenies vesicam eius lotio plenam, quam a dextra et sinistra parte leviter adduces sursum ad anum versus et deprimes cum oleo, et minctionem provocas, tam diu donec urinam faciat: liberabitur periculo, de quo animalia difficile evadunt.

</seg></p></div><div type="cap" n="52"><head> Cossi et lumbrici qua cura tollantur ad manum.</head>
<p><seg n="1"> Sunt alii qui assidue dolorem ventris patiuntur sine ulla inflatione nec vehementer se volutant et quasi in cursu provocant, aliquando se proiciunt et ilia sibi corrodunt, quasi scalpant. In huiusmodi dolore manum mittis in longanonem et per circuitum in interiore parte plurima loca diligenter temptabis et invenies vermes collectos haesisse in singulis locis et intestinum pertundere, ex qua necessitate nascitur dolor periculosus. </seg><seg n="2"> Digitis evelle eos, qui quidem vix evelluntur, et ipsa hora tibi in manu cohaerent, ut difficile eos proicias. Ex qua ratione multa iumenta caudam frequenter parietibus fricant propter morsus vermium: quos purgare de longanone studiose debebis et potionem dare per plurimos dies eam, quae ad lumbricos facit; ita omnes vermes, quos cossos appellamus et tineolas, purgabis. </seg><seg n="3"> Similiter etiam qui lumbricos habent in ventre, sic eos convenit mederi: pice liquida et oleo calido renes et totam spinam cum dorso perfricare oportet tam diu, donec calefactionem patiantur ex manibus, et auriculas eorum et anum ex oleo complebis; ventrem quoque et testiculos perunges. </seg><seg n="4"> Salem tritum et cum melle decocto mixtum in anum subicies, animal crebris ambulationibus potionatum exercebis. Si ex hac ratione non mitigaverit, clysterizabis eum calida et afronitro et sale. Praeterea super renes et dorsum eius saccellationes calidas ex furfure plenas imponis, et tam diu innovabis calefactiones, donec ventum reddat. Potionabis cum potionibus supra dictis et clysteribus, ut a discrimine liberetur.

</seg></p></div><div type="cap" n="53"><head> De syncopatis i. confixis.</head>
<p><seg n="1"> Si quod iumentum syncopaverit, his agnoscitur signis: pigrius ambulabit, tanquam suffusione constrictum. Inter suffusos autem et syncopatos haec distantia est, quod suffusi, licet a terra tardius elevent pedes, flectentes crura incedere solent, syncopati autem universo corpore constricti et rigidi sunt; etiam cum se proiciunt, non sine gemitu et toto corpore decidunt. </seg><seg n="2"> Hi vero non sine febre erunt, cibum et potum fastidiunt, magis iacere cupientes; qui cum se levare voluerint, impetu conantur exsurgere, sed propter dolorem omnium membrorum tardius exsurgunt. </seg><seg n="3"> Quod contingit ex magno labore et cursu nimio vel ex oneribus nimiis, cum plurimus sudor fatigatis nervis membra conquassat, unde syncope id est defectio nascitur. Cuius ista cura est: calida cum flore faeni eum fomentabis a spina armis et renibus tepefactumque diligenter tergendo siccabis, tunc vino et oleo calido totum perunges diutissimeque perfricabis: coopertum deinde locis calidis statues, mollissima quoque substernes ut dormiat. </seg><seg n="4"> Quod cum per triduum feceris, hac potione refovebis: murrae unc. II, tracanthi unc. IV, croci drachm. IV, meliloti unc. I, anagallici libram, turis masculi pondus I: quae omnia cribrata in pulverem rediges, ex quo duo coclearia cum aquae calidae hemina et mellis coclearibus duobus et olei rosei cyathis duobus potionem dabis pluribus diebus, donec sanum fiat. Et vulsis haec potio et tensione laborantibus prodest.

</seg></p></div><div type="cap" n="54"><head> De his qui sanguinem per nares mittunt.</head>
<p><seg n="1"> Saepe ex cursu nimio iumenta sanguis infestat et per nares emanat, qui difficile, ruptis venis labore et calore, substringitur et velocissimam postulat medicinam. Sucum itaque viridis coriandri vel si defuerit, porri sectivi sucum naribus periclitantis infundes; pollinis triticei drachm. I, pollinis turis drachm. I, anagallici unc. I, amyli semunciam, commixta et in tres partes divisa ex vino nigro suffundes naribus sanguinemque praecludes.

</seg></p></div><div type="cap" n="55"><head> De infestatione sanguinis.</head>
<p><seg n="1"> Animal sanguine laborare haec signa declarant: oculi tumebunt, frigidum erit corpus et cervix, tristitia fastidiumque iungetur; difficile cubabit. Hac ratione curandum: a cibo potuque temperabitur somnique indulgebitur copia mollibus stratis, tum de matrice quantum ratio postulaverit sanguis auferatur, nec potionis cura cessabit: </seg><seg n="2"> <del>sucum itaque viridis coriandri vel si defuerit, porri sectivi</del> trixaginis itaque et centaureae violaceae et nitri aequis ponderibus mixtura iungitur. Ex quibus tunsis atque cribratis diurnum cocleare ex hemina aquae tepidae infundatur faucibus. Quae potio humorem et sanguinem imminentesque alios morbos purgat atque sanat.

</seg></p></div><div type="cap" n="56"><head> Quae diligentia adhibenda est, ut animalia sana perdurent.</head>
<p><seg n="1"> Obscuras difficilesque curas prima fronte digessimus, consequenter ad cetera pergentes. Sed necessarium credimus ostendere rationes, ex quibus incolumitas iumentorum incorrupta servetur. Melius enim est diligenti studio custodire sanitatem quam aegritudinibus praestare remedia. </seg><seg n="2"> Diligens itaque dominus stabulum frequenter intrabit et primum dabit operam, ut stratum pontilibus emineat ipsumque sit non ex mollibus lignis, sicut frequenter per imperitiam vel negligentiam evenit, sed roboris vivacis duritia et soliditate compactum. Nam hoc genus ligni equorum ungulas ad saxorum instar obdurat. </seg><seg n="3"> Fossa praeterea, quae lotium recipiat, deductorium debet habere cuniculum, ne pedes iumentorum redundans urina contingat. Patena quae appellatur, hoc est alveus ad hordeum ministrandum, sit munda semper, ne sordes aliquae cibariis admisceantur et noceant; </seg><seg n="4"> loculis praeterea vel marmore vel lapide vel ligno factis distinguenda est, ut singula iumenta hordeum suum ex integro nullo praeripiente consumant. Nam sunt alia ad edendum avidissima, quae cum celeriter propriam devoraverunt, partem consortis invadunt. Alia vero naturali fastidio tardius comedunt, et nisi separatim acceperint, vicinis rapientibus macrescunt. </seg><seg n="5"> Cratis, quae occa vocatur a vulgo, pro equorum statura nec nimis alta sit, ne cum iniuria guttur extendatur, nec nimis humilis, ne conterat oculos et caput. </seg><seg n="6"> Luminis plurimum stabulo infundi oportet, ne tenebris assueta, cum producuntur ad solem, vel caligent vel aciem visus minuant. Aestate in apertis locis tam noctibus quam diebus iumentis libera aura praestanda est, hieme vero tepere debent stabula potius quam calere: </seg><seg n="7"> nam nimius calor licet custodiat pinguedinem et reficere videatur, tamen indigestionem facit et vehementius nocet. Nam praeter haec, quod diversa genera morborum ex vapore ipso animalibus generantur, si producuntur ad frigus insolitum, statim aegritudinem ex frigoris novitate percipiunt. </seg><seg n="8"> Curandum est praecipue, ut, sive faenum sive paleas vel manipulos viciae pro regionum usu vel copia animalibus praebeas, incorrupta ac bene olentia et munda mittantur. De hordeo quoque non est sollicitudo dissimilis, ne aut pulverulentum sit aut lapidosum aut mucidum aut vetustate corruptum aut certe recens de areis sumptum et ipsa novitate praefervidum. </seg><seg n="9"> Aqua etiam limpida ac frigida et perennis ac profluens ministranda est, nam quicquid in potu noxium est, veneni, virus imitatur. </seg><seg n="10"> Bis in die multorum manibus animalia sunt toto corpore confricanda; quae cura et mansuetudinem docet et laxata cute pinguedinis praestat augmentum. Hordeum quoque non semel nec bis sed pluribus portionibus praeberi convenit: quidquid enim paulatim acceperint, legitima digestione conficiunt; quod vero semel et enormiter sumpserint, cum fimo indigestum integrumque transmittunt. </seg><seg n="11"> Vicinum vero stabulo convenit esse locum arido stercore vel paleis mollibus adopertum, in quo ante potum animalia volutentur. Quod exercitium et sanitati proficit et initium aegritudinis monstrat, nam quotiens animal aut non solito more se transvolvit aut omnino detrectat accumbere, scias illud ex taedio laborare et ideo separari debere atque curari. </seg><seg n="12"> Ad quod opus quoque plurimum iuvat, si saepius et cum moderatione animalia sedeantur: nam imperitia rectoris et incessus eorum debilitat et mores, praecipue servorum impatientia, qui absentibus dominis ad cursum equos vehementer stimulant et non solum flagellis sed etiam calcaribus caedunt, dum aut inter suos velocitatem cupiunt experiri aut cum alienis vehementi obstinatione contendunt, nec revocant aliquando currentes nec temperant. Neque enim de damno domini cogitant, quod eidem contingere gratulantur. </seg><seg n="13"> Quam rem diligens paterfamilias summa severitate prohibebit, et iumenta sua idoneis et moderatis hominibus scientibusque tractare permittet. </seg><seg n="14"> Post sudorem quoque si aestus sit, posca os ablui convenit; si hiems, muria. Vinum quoque et oleum faucibus infundi oportebit ad cornu, aestate frigidum, hieme tepefactum, ita ut meri sextario hieme olei unciae tres, aestate autem duae tantummodo misceantur. Nec convenientium potionum debet cura cessare. </seg><seg n="15"> Nam languor macies et tussis et internorum dolor facile submovetur, si sulfuris vivi semunciam, murrae scrup. IIII redactos in pulverem ovoque crudo immixtos cum hemina vini optimi per os frequenter infundis. </seg><seg n="16"> Est alia sumptuosior sed accommodatior potio ad omnes morbos quae et celeriter reficit et cum intrinsecus purgaverit, curat omnes morbos: tussim veterem phthisicos vulsos et quaecunque vexata sunt in opertis: </seg><seg n="17"> ptisanae sext. I, seminis lini heminam, faeni Graeci heminam, croci unc. I, acronem salsum porci pinguis vel longanonem, vel si porcina defuerint caput haedinum depilatum, cum pedibus suis et cordulis intestinorum mundis, hyssopi fasciculos II, cocleas germanas XV, bulbos XV, ficus duplices XX, rutae fasciculum, bacarum lauri dum virent sextarium, dactylos XX, alii capita III, sevi caprini unc. VI, pulei sicci fasciculum: </seg><seg n="18"> haec omnia purgata leniterque contusa decoques in aqua cisternina, donec acron ille vel caput haedi liquescat et dissolvatur ab ossibus; propter quod assidue aquam infundis ne aduratur, sed fervendo pinguis sucus appareat. </seg><seg n="19"> Post haec diligentissime colabis ad colum, tum tracanthi unc. I in tres divides partes, ita ut exinde in unam potionem missurus pridie infundas in calidam ut inturgescat; tunc addis passi sext. III, tribus diebus singulis singulos sextarios dabis, ova n. VI, hoc est in die II, olei rosei ova plena n. VI, butyri unc III, in die I, alii Gallici unc. III, amyli unc. III, pulveris quadrigarii selib., lomenti fabae selibram. </seg><seg n="20"> Quae omnia misces et, ut dictum est, aequis ponderibus per triduum divides et ieiunum animal potionabis et horis aliquot deambulare facies, usque ad septimam a cibo abstenturus et potu. </seg><seg n="21"> Animalia vero macie attenuata non absque studio diligenti revocantur ad corporum firmitatem. Nam oleo veteri vinoque permixtis et tepefactis in sole per totum corpus unguntur et contra pilum multorum manibus perfricantur, ut nervi mollescant cutisque laxetur et sudor erumpat. Quo facto cooperta in pontili tepido collocentur. </seg><seg n="22"> Et si hiems fuerit, conditum cum semuncia apii seminis triti et olei tribus unciis calefactum per os ipsius oportet infundi. Si aestas fuerit, absinthium vel rosatum cum IV scrupulis croci et duabus unciis olei frigidum per os similiter debet accipere; quorum si non suppetit copia, vinum simpliciter convenit praebere cum ceteris. </seg><seg n="23"> Praeterea eiusmodi species tempore hiemis cum hordei modiis IV misces: fabae sext. VIII, tritici sext. IV, ervi sext. I, ciceris sext. VIII, faeni Graeci sext. IV, et, si meritum equi vel facultas domini suppetit, uvae passae et nuclei sextarios singulos: </seg><seg n="24"> quae omnia sollerter commixta cum fuerint, unum modium in aqua mundissima pridie debes infundere et paululum mane siccare, ex quo dabis equo semodium ante prandium et semodium ad vesperum dabis per plurimos dies in loco optimo; viginti uno die ita stabuletur ut intrinsecus bibat. </seg><seg n="25"> Quod si ultra modum sagina provenerit, ne pletura noceat, auferendus est sanguis de matrice. Praeterea graminis radices, quas aratrum frequenter evellit, studiose collige, quantas potueris, et lotas minutatim concide hordeoque commisce et cotidie praebere non dubites. </seg><seg n="26"> Aestate vero, excepto ervo, species illae, quas diximus, pro aestimatione mensurae farraginis ad invicem praebeantur, hoc est hordei viridis plures maioresque fasciculi, tritici et ciceris vel faeni Graeci minores et pauci. Quae omnia confusa oportet apponi. </seg><seg n="27"> Praecavendum autem ut in longiore vectatione vel itineribus iumentis urinae copia non negetur, quae res non sine periculo plerumque differtur. Pedes quoque eorum post viam abluendi sunt diligenter, ne quid luti vel sordium in articulis basibusque permaneat. </seg><seg n="28"> Vnguento etiam confricandi sunt, quo ungulae nutriantur, ut medicaminis beneficio subcrescat quod itineris attriverat iniuria: </seg><seg n="29"> alii capita tria, rutae viridis fasciculum, aluminis tunsi  et cribrati unc. VI, axungiae veteris pondo II, stercoris asinini recentis manum plenam, quibus commixtis atque decoctis domi ut volueris, in itinere uteris ad vesperam. </seg><seg n="30"> Praeterea aliud quod ungulas nutrit et firmat: picis liquidae lib III, absinthii lib. I, alii capita IX, axungiae lib. I, olei veteris lib. s., aceti acrioris sext. I, universa contundes et misces et decoques, et ex eo coronas vel ungues animalium confricabis. </seg><seg n="31"> De palato singulis mensibus minuente luna sanguis detrahetur; quo facto si qua fuerit capitis passio relevatur et ciborum fastidium tollitur. Oportet autem ferramento lotiosorum animalium soleas ranulasque purgari, quod evaporat atque refrigerat et fortiores ungulas reddit. </seg><seg n="32"> Si animal domi forisve perfrixerit, calidioribus unguentis, quae multa sunt, lumbi eidem confricentur et cerebrum, potionesque ex pigmentis et herbis, quarum ferventior est vis, per os continuo oportet infundi, ut perfrictionis incommodum evincatur atque pellatur. Nam si in visceribus permanserit algoris iniuria, diversos periculososque procreat morbos. </seg><seg n="33"> Si vero dierum canicularium tempore aestu animal fatigabitur, vel aquis frigidis est perfundendum vel in mare flumenve mittendum, frigidis etiam potionibus recreandum, ut necessitati laboris aut temporis aptior medicina succurrat. </seg><seg n="34"> Sed in equis non solum utilitas, verum etiam decoris ratio servanda est. Nunquam itaque nisi necessitas passionis exegerit, de articulis resecandi sunt cirri. Naturale enim ornamentum pedum natura ipsa in illis constituit. Cervicem etiam ipsam diligens debet ornare tonsura. Multi enim sicut currulibus, ita et sellaribus iumentis pressius colla radunt. </seg><seg n="35"> Quae res licet praestare credatur augmentum, tamen sub honesto sessore deformis est. Alii ita tondent, ut arcum videantur imitari. Nonnulli Armeniorum more cirros aliquos in tonsura ipsa per ordinem derelinquunt; sed gratiora sunt quae translata de Persis posterior usus invexit. Nam media iuba ad omnem accurationem ex sinistra parte tonditur, a dextra vero omnino intacta servatur. </seg><seg n="36"> Et nescio quo pacto plurimum decet, quia illud, quod naturaliter laudat Vergilius, imitatur: <hi rend="italic">densa iuba et dextro iactata recumbit in armo</hi>. Quodsi bicomis fuerit quod vulgus appellat, mediae cervicis setas aequaliter oportet attondi, ita ut tam dextri quam sinistri limitis continuata series iubae relinquatur intacta. </seg><seg n="37"> Quod nihilominus inventum constat a Parthis, quibus consuetudo est equorum gressus ad delicias dominorum hac arte mollire: non enim circulis atque ponderibus praegravant crura, ut tolutim ambulare condiscant, sed ipsos equos, quos vulgo trepidarios militari verbo tottonarios vocant, ita edomant ad levitatem et quaedam blandimenta vecturae, ut asturconibus similes videantur. </seg><seg n="38"> In sicco itaque aequalique solo L passus in longum et V in latum plenis cofinis digeritur per ordines creta, ad similitudinem stadii, quod aulacibus asperatum difficultatem coronam velocitatis optantibus ingerit, in quo spatio cum equus frequentissime exerceri coeperit, in illos aulaces necessario et priores ungulas et posteriores impingit, et aliquando vel cadit vel sic offendit, ut cadere videatur, post quod admonitus iniuria tollit altius crura et inflexione geniculorum atque gambarum molliter vehit. </seg><seg n="39"> Praeterea minutos gressus imitatur, ut inter aulaces ungulas ponat: nam si extendere voluerit, offendit in cumulum. Minutim autem equus ambulans commodius vehit et pulchrius videtur incedere.</seg></p>
<p>Potiones etiam hiemales aestivasque conscripsimus, quibus aut conservetur sanitas perpetua aut vehemens aegritudo pellatur.

</p></div><div type="cap" n="57"><head> Potio danda in aestivo tempore.</head>
<p><seg n="1"> Cum aestus incanduit, haec potio animalibus commoda est, quia humectat et refrigerat: croci unciam infundes in vino veteri, tracanthi unc. III infundes in aqua calida, his adiunges fasciculum porri virginis, item fasciculum apii viridis, herbae portulacae suci heminam, lactis caprini sext. III, ova VII, olei rosei lib., mellis unc. III, passi sext., vini veteris quod sufficiat; ex quibus omnibus diligenter commixtis atque contritis ad cornu per triduum sextarios singulos animalibus dabis. </seg><seg n="2"> Alia quoque refrigeratoria potio: vini veteris sext., olei lib. semis, ova III, suci coriandri cyathum, suci lactucae cyathum, solerter commisces et in tres divides partes, daturus per triduum iumentis aestuantibus salutare remedium, tamen eo momento quo potionem defusurus es, per singula animalia singulas heminas aquae frigidae et recens sumptae potioni debes adiungere.

</seg></p></div><div type="cap" n="58"><head> Potio hiemalis.</head>
<p><seg n="1"> Hieme quoque potio ista praebetur: vini veteris sext. III, olei selib., piperis unc. I, rutae viridis unc. VI, cerefolii viridis vel seminis ipsius unc. III, tracanthi unc. III, seminis feniculi unc. III, bacarum lauri unc. I, mellis unc. VI, ova quot volueris et passi quantum usus exegerit. 

</seg></p></div><div type="cap" n="59"><head> Potio in autumno et vere praebenda.</head>
<p><seg n="1"> Vere vero et autumno haec detur potio: costi semunc., casiae fistulae unc., Celticae semunc., petroselini semunc., betonicae semunc., glycyrrhizae semunc., sagapini semunc., spicae Indicae semunc., saxifragae, eupatorii, meliloti, iris Illyricae ana semunc., centaureae, gentianae, aristolochiae longae ana unc. I, amomi, aristolochiae rotundae ana semunc., schoenoanthus semunc., asari aloes ana semunc., murrae unc., opopanacis radicis, draconteae ana semunc., croci unc. I, tracanthi unc. VI, castorei unc. I, absinthii Pontici fasciculos II: haec omnia in pulverem redacta ad XII animalia per triduum sufficere creduntur, ita ut cum vino optimo digerantur.

</seg></p></div><div type="cap" n="60"><head> Potio omni tempore necessaria.</head>
<p><seg n="1"> Alia potio, quae omni tempore exhibetur: costi, meliloti, hyssopi, iris Illyricae, aristolochiae, sampsuci, murrae troglitis, asari, draconteae, centaureae, iunci, marrubii, gentianae, spicae Celticae folia: aequis ponderibus misces redactaque in pulverem cernes. Sed si aestivam dare volueris potionem, commisces croci mellis et tracanthi quod sufficit. Si autem potionem facies hiemalem, addis piperis, apii seminis et seminis sinapis. Vtroque autem tempore cum boni vini sextario plenum cocleare miscetur faucibusque animalium diffunditur.

</seg></p></div><div type="cap" n="61"><head> De difficultate urinae.</head>
<p><seg n="1"> De urinae difficultatibus ordine suo multa dicenda sunt, sed viatorium istud et physicum et semper paratum te scire convenit. Lutum ex cuiuscunque equi lotio factum vino permisces colatumque per nares infundes, et confestim provocat urinam. Item alium conteres et in anum inicies, in veretrum etiam quo mincturus est inseres: mox egeret lotium. </seg><seg n="2"> Item: pulverem quoque turis cum ovo vinoque permixtum, addito suco apii et caulium, si in potione dederis, provocabit urinam. Item: betas ac malvas ad tertiam decoques, ex quibus aquam calentem ad medium sextarium cum melle commisces et per os digeres, proderit minctioni. Item: cimicem quoque vivum in aurem eius mitte et alterum supra naturam in ipso foramine quo mingit confrica, facillimum certumque remedium est.

</seg></p></div><div type="cap" n="62"><head> De stropho.</head>
<p><seg n="1"> Itinerum casibus subvenire cupientes de plurimis pauca sed manifesta libamus. Nam animalia sub sessore vel onere dolor ventris frequenter affligit ita, ut volutentur et procumbant. Semen itaque rutae silvestris vel hortensis, si illa defuerit, diligenter tritum cum vino calido per fauces oportet infundi. Praeterea aquam, in qua usque ad tertiam betae decoctae sunt, sucumque earum nitro trito sollerter admisces oleique addes heminam, tepefactaque in intestinum per clysterem diffundes, cum prius pronum animal statueris, ut iniectio ad interiora perveniat. </seg><seg n="2"> Quae si forte defuerint, mel coctum cum tertia parte salis triti cogis in pilulas, ita ut collyria ad ovi magnitudinem facias, similiterque prono animali in intestinum vel quinque vel septem vel novem collyria inicere curabis; post quod resolvitur venter et mitigabitur dolor. Item physicum traditur, os limacis neque manu immunda neque terra neque dente contactum alligare umbilico dolentis, curare continuo.

</seg></p></div><div type="cap" n="63"><head> De dorso curando.</head>
<p><seg n="1"> Plerumque dorsum animalibus aut sagma laedit aut sella, propter sternentis negligentiam vel oneris iniuriam; quod in itineribus interdum necesse est evenire, sed recens tumor hac ratione palpatur: mallonem ceparum vel ipsas cepas in ferventi aqua decoques et calentes, quantum corium valet sustinere, tumori superimpones et fascia ligabis: una nocte omnis aufertur inflatio. Praeterea sal tritum cum aceto miscebis additoque vitello ovi loca quae tumere coeperint perfricabis: recens indignatio astricta siccabitur.

</seg></p></div><div type="cap" n="64"><head> De potione probatissima diapente.</head>
<p><seg n="1"> Cui curae est animalium salus, potionem superius declaratam, quam specierum numerus diapente Graeco vocabulo nuncupavit: gentianae, aristolochiae, murrae, bacarum lauri, rasurae eboris paria pondera diligenter trita atque permixta domi sive in itineribus prius condita habere oportet in promptu, ut, quotiens maestum aut horridum videris animal aut morbi alicuius labe temptatum, statim plenum cocleare ex pulvere memorato cum sextario vini optimi per fauces diffundas, et per triduum etiam equo in labore constituto digeras, ut adversus virus internum subveniat: probata curatio. Tussienti autem cum passi hemina dabis, et statim sentiet curam.</seg></p>
<p><seg n="2"> Si liber, cui iam ponendus est finis, legentium non offendit auditum, sequenti volumine inchoantes a vertice usque ad ungulas, ex universis auctoribus enucleatas animalium publicabimus curas, ut ordo, qui a natura datus est, in medendi dispositione servetur, ne indigesta ac membrorum consequentiae repugnans pagina quaerentem confundat aut tardet.</seg></p></div>
</div>

<div type="lib" n="2"><head>LIBER II</head>

<div type="pr" n="pr"><head>PROLOGVS</head>
<p><seg n="1">Mulomedicinae ars iamdudum vitio cupiditatis et exiguitate mercedis nullo studiosius discente collapsa est. Nuper vero exemplo Hunnorum sive gentium aliarum artis ipsius etiam usus intercidit, dum homines, refugientes expensas, barbarorum consuetudinem imitari velle se simulant et incurata animalia hibernis pascuis et negligentiae casibus dedunt. </seg><seg n="2"> Quae res nulli compendium, plurimis attulit damnum. Primo quod barbaricorum animalium alia natura et ad omnem iniuriam durius corpus est. Deinde quod sic instituuntur a parvulis, ut nec potionem medicinalem requirant et hibernis pascuis vigeant ac sine pernicie frigora pruinasque sustineant. </seg><seg n="3"> Nostra vero iumenta et mollioris generis sunt et tectis frequentioribus assueta calidisque stabulis imbuta, ubi si indignationem ex aliqua necessitate contraxerint, continuo in aliquod genus incidunt morbi. Diligens itaque paterfamilias, cum mortibus animalium suorum et <del>cum</del> medicinae expensis atque mercedibus faciat rationem, intelliget, unius vilissimi animalis pretium ad multorum, quae sine dubio peritura sunt si curata non fuerint, salutem posse sufficere.</seg></p></div>

<div type="cap" n="1"><head> De valetudinibus capitis.</head>
<p><seg n="1">In universo animantium genere caput obtinet principatum, quod eminentius ceteris dominatum quendam circa subiecta loca ipsius condicione sortitur. In eo est odor et gustus, auditus et visus: quod quantum habet potestatis, tantum sustinet ex languore discriminis. </seg><seg n="2"> Causas itaque, ex quibus aegritudines generentur, et signa, per quae qualitas earundem possit agnosci, curas etiam, quarum medela sanitas revocetur, per ordinem indicare temptabimus. </seg><seg n="3"> Plerumque autem in corporibus iumentorum indigestionis vitio sanguis corrumpitur. Quod evenit, cum ex aestu vel frigore debilitata sunt membra et noxii sanguinis virus in caput se rapit: tunc enim repletis venis cerebri membrana distenditur et somni salubritatem frequenter excludit. Ex quo necessario dolor capitis, maestitia et imbecillitas subsequitur. Quae valetudo et prima videtur et levior, si velox medicina subvenerit.

</seg></p></div><div type="cap" n="2"><head> De apioso.</head>
<p><seg n="1"> Ceterum cum noxius sanguis membranam cerebri ex una parte pertuderit et eandem dolore nimio coeperit praegravare, efficitur animal apiosum: cuius et mens hebetatur et visus. Nam cerebri incolumitas et oculos pascit et sensus. In qua passione quia una pars capitis praegravatur, tanquam ad molam vadit in gyrum.

</seg></p></div><div type="cap" n="3"><head> De frenetico.</head>
<p><seg n="1"> Cum vero medium cerebrum corrupti sanguinis virus infecerit, animal freneticum redditur, ut repente saliat et velut effugere velit, parietibus quoque tanquam irregibilis impingat nec possit ratione aliqua contineri.

</seg></p></div><div type="cap" n="4"><head> De cardiacis.</head>
<p><seg n="1"> <del>Cardiacus is est cui cor dolet.</del> Cardiacus autem fit, quotiens sanguinis illa corruptio stomachi et thoracis impleverit venas cerebrumque percusserit, cor etiam pestiferi humoris labe constrinxerit. Quae valetudo mentis alienatione et corporis sudore monstratur, ex qua difficillime liberantur.

</seg></p></div><div type="cap" n="5"><head> De rabioso.</head>
<p><seg n="1"> Quodsi apiosum similis passio thoracis invenerit, facit continuo rabiosum. Ex ardore enim nimio iecinoris et sanguinis venae cordis nervique praefocantur, ex qua constrictione fit dolor ipsius loci usque adeo, ut mordendo se comedat. </seg><seg n="2"> Ex quibus valetudinibus si animal fuerit liberatum et post curationem aliqua pars cerebri fuerit imminuta vel tumor subcreverit, ineptum iumentum pigrumque redditur; et in illa parte capitis, ubi vitium remanserit, difficile se gyrabit et ex eo latere se parietibus iungit: et tarde incedens, non sentiens plagam, ambulaturae gratiam perdit et erit submisso capite, et cum stare coeperit, cum tarditate se movet, minus etiam videbit, nec cibum nec potum recusat. Quem si curare volueris, cyclo curabis. In omnibus supra scriptis valetudinibus prius de temporibus minuendus est sanguis, sed et de matrice aliquando tollendus. Cura autem paene omnium similis est, cuius ordinem sequentia declarabunt.

</seg></p></div><div type="cap" n="6"><head> Qua observatione curentur cyclo animalia.</head>
<p><seg n="1"> Memineris autem omnes valetudines capitis, praecipue veteres periculosas, cyclo oportere curari. Cui haec observantia et ordo est adhibendus: triduo ab hordeo abstinebitur animal, temperabitur etiam mollibus cibis; post diem tertiam de dextra ac sinistra, prout aetas aut vires vel valitudo permiserint, de matrice sanguis auferetur. </seg><seg n="2"> Quo facto, per triduum viridi cauliculorum ac lactucarum sustentabitur cibo et post uno die a cibo eum abstinebis et aqua, nono autem die offas caulium cum liquamine et oleo optimo temperatas non minus XX digeras, cui nihilominus lactucam dabis in cibo ter in die; post potionem bibere semper incipiat. </seg><seg n="3"> Si vero venter vehementer solvi coeperit, caulium offas dare desistes et dabis paleas et furfures, ita ut sequenti die penitus nihil manducet, sed solam aquam percipiat ad bibendum, ac postero die inducatur in cellam balnei calidam et sudet. </seg><seg n="4"> Opus est autem diligentia, ut educatur celerius de calore, ne intercluso spiritu pereat: tunc extergetur diligenter, vinoque et oleo largiter perfricatus accipiet cum nitri pulvere folia rafani conspersa, quantum commodum est. </seg><seg n="5"> Postmodum cum radicibus cucumeris asinini viridis minutatim concisis oleum optimum misces et in vase novo ita decoques ut tertiam perdat: ex quo singulas heminas per capita animalium per triduum dabis, ut potio ventrem resolvat. </seg><seg n="6"> Sed si ultra modum coeperit fluere, lenticulam et hordeum pari mensura friges et de his singulas bilibres dies singulos cum furfure et paleis dabis. </seg><seg n="7"> Quinque itaque diebus operam refectioni eius impendes et leviter exercebis, ut intelligas quantum vires corporis sanitasque profecerit. Post haec eum pro arbitrio despumabis. Sequenti die caput eius purgabis ex oriza vel radice Dianaria, quam Artemisiam dicimus: si haec non fuerint, ex liquamine optimo cum oleo mixto. </seg><seg n="8"> Cuius caput pedesque conectis; cum bene purgatum agnoveris, solvito. Butyrum ex oleo roseo solutum infundes in nares, ut illo purgationis mitigetur asperitas, ita ut singulae cotylae singulis naribus infundantur. </seg><seg n="9"> Si supra dictae potiones non solverint ventrem, mellis hellebori albi pondus unius denarii cum hemina dulcis vini bene tritum in potione recipiat, vel certe scammoniae pondus duorum denariorum diligenter tritae cum dulcis vini hemina simili ratione diffundes in fauces. </seg><seg n="10"> Quodsi venter ultra modum dissolutus discrimen importat, anagallicum cum suco ptisanae ad restrictionem ipsius dabis, lenticulamque et hordeum frixum singulas bilibres in die cum paleis et furfure praebebis in cibo. </seg><seg n="11"> Ad ultimum partes quae in causa sunt, sinapizabis diligenter, sinapizatum cautere ferreo vel quod utilius creditur cuprino combures, usta curaturus ex more. Potionem quoque ex antidoto polychresto per dies plurimos dabis, et exercebis leviter et ad cibaria ipsius aliquid per partes semper adiunges, donec ad pristinam consuetudinem revocetur. </seg><seg n="12"> Insanabiles valetudines cyclo affirmantur posse curari, i. insani, carobarici, caduci cyclo curati uruntur in capite: morbidi vero dysenterici, coriaginosi, orthopnoici, strophosi cyclo curati urentur in renibus.

</seg></p></div><div type="cap" n="7"><head> De cerebro commoto.</head>
<p><seg n="1"> Cerebrum plerumque diversis passionibus commovetur, quod his deprehenditur signis: ambulabit pravus et frequenter offendet et toto se corpore commovet. Cuius ista curatio est: bacas lauri n. XX, nitri selib., rutae manipulum: quae omnia diligenter trita, cum aceto non acri et oleo optimo rosaceo commixta hieme calefacies perunctoque oleo capite eius et cerebro vel auriculis cerebellare de lanata pelle convolvis. </seg><seg n="2"> Quae si forte defuerint, farinam hordeaceam resinamque miscebis, ex quo cataplasma confectum cerebro oportet imponi. Praeterea ceram oleo cyprino coniungis et linteolo inter auriculas ad ceroti instar imponis. </seg><seg n="3"> Sed et reliquum corpus potionibus refovendum est: tres fluviatiles cancros conteres diligenter et cum duabus unciis suci caulium, addito lactis sextario, olei duobus cyathis, permiscebis et colatum per os diffundes ad cornu. Quorum si inopia est, mellis cyathos II, aquae calidae sext. I, croci cyathum I, adipis lib. I coquito, ex quibus pastillos facies et in aqua frigida dilues et dabis in potum. Praeterea si hieme curabis, farinam triticeam, si aestate, hordeaceam aquae frigidae adinvicem amyli permixtam in potione praebebis.

</seg></p></div><div type="cap" n="8"><head> De capitis dolore. </head>
<p><seg n="1"> De capitis dolore multi auctores multa dixerunt. Cuius haec sunt signa: tumor circa oculos apparebit, pabulum recusabit, lingua eius et palatum labiaque turgebunt; quanto vehementius increverit morbus, tanto exoritur amplius tumor: ambulantes toto corpore vacillant umbramque suam velut odorantes expavescunt. </seg><seg n="2"> Cuius passionis ex corruptione sanguinis nascitur causa, cum indigestione ciborum naturali meatu intercluso vel certe derelicto in eas venas, quae circa tempora sunt, defluit membranamque cerebri vitiat. Cui sanguinem de temporibus oportet minui et continuo oleo acetoque permixto caput largiter perungi. </seg><seg n="3"> Quodsi hiems fuerit, hordeum pridie infundes in aquam et decoques calidumque in saccellos immittes iumentorumque caput fomentando diutius vaporabis. </seg><seg n="4"> Alii auctores tolli de palato sanguinem iubent. Tunc cimoliam cretam ex aceto infusam et merdam bubulam recentem cum nitro trito miscent et in caccabo super carbones decoquunt, calidumque cerebro languentis imponunt aceto rigantes ne creta astringatur in pilis, cum prius calida fomentaverint caput. </seg><seg n="5"> Dolorem capitis prope ad insaniam ista signa demonstrant: quotiens grave est, in praesepio se deponit, lacrimae frequenter oriuntur, auriculae stabunt, oculi graviores erunt, anhelitus creber, horridus pilus, tremores frequentes, tristis aspectus. Quem in primis ab aqua abstinebis, ne nimium bibat; de utraque parte colli sanguinem detrahes; caput sicut scriptum est curabis.

</seg></p></div><div type="cap" n="9"><head> De distentionibus.</head>
<p><seg n="1"> Distentionis quoque valetudo ad capitis praecipue causam refertur. Cuius haec erunt signa: impediente caligine obscurabitur visus, tremor et sudor totius corporis insequitur. </seg><seg n="2"> Quod vitium contingit ex aqua, si sudans iumentum biberit, vel ex indigestione cibi, si non dormiat vel substrictus manserit; huic capitis membrana distenditur. </seg><seg n="3"> Quae passio ceterarum valetudinum et fons probatur et mater: nisi enim inter initia curaveris caput, ut animal dormiat competenter, fiunt apiosi, insani, rabiosi, frenetici, cardiaci. Igitur cum animal distentionis aegritudo comprehenderit, de cervice eidem sanguinem tolle pro magnitudine corporis et aetatis. </seg><seg n="4"> Et si aestas erit, oleo et aceto caput totumque corpus perunges et diutissime confricabis, loco refrigerato et opaco inclusum continebis, substernes etiam stercora sicca vel paleas, ut provocat ipsa mollities ad cubandum; locum calidum declinabis, nam impedit somnum. Furfure et paleis vel foliis lactucarum reficies, praeterea potum praebebis exiguum. </seg><seg n="5"> Cum convalescere coeperit, modicis ambulationibus exercebis; ubi idoneum visum fuerit ad cibaria largiora, infuso hordeo ad pristinam consuetudinem paulatim per incrementa revocabitur. Si die septimo non profecerit, sanguinem iterum de temporibus emittes et caput sine intermissione curabis. </seg><seg n="6"> Potionem dabis qua sanantur apiosi: nasturtii seminis, apii seminis, seminis lactucae, ali Gallici, petroselini, aneti, papaveris silvatici seminis unc. I, piperis scrup. III, croci drachmam unam: quae omnia bene cribrata atque commixta ex aqua temperabis et trochiscos facies ut habeant non minus quam singulas drachmas. </seg><seg n="7"> In die unum trochiscum in aqua dissolutum per os digeres, quod cotidie oportet fieri donec sanitas redeat. Si non appetit cibum, singulos trochiscos solutos cum suco ptisanae cotidie praebebis. Vinum nunquam dabis; capitis enim valetudo sumpto mero deterior efficitur.

</seg></p></div><div type="cap" n="10"><head> De apioso.</head>
<p><seg n="1"> Si quod iumentum apiosum fuerit, in praesepio incumbit, oculos tensos habebit, micabit auriculis, visus caliginem patietur et gyrat in circulo tanquam ad molas.

</seg></p></div><div type="cap" n="11"><head> De rabioso.</head>
<p><seg n="1"> Quodsi etiam fuerit conversus in rabiem, sic intelliges: subito hinniet tanquam sanus, parem suum appetit morsu vel hominem, praesepia aut ilia sibi mordicans rodit: quem sicut apiosum curabis. Prorsus abstinebis ab hordeo, mollibus cibariis sustentabis. Praecipue tamen apium viride quantum voluerit praebebis. </seg><seg n="2"> Sanguinem de temporibus aut de cervice emittes, loco tenebroso statues, caput eidem huiusmodi acopi confectione curabis: opopanacis lib. I, resinae terebintinae unc. II, galbani unc. I, resinae frixae unc. III, masticis tritae unc. II, olei veteris lib. I: ex hoc ei cerebrum et auriculas confricabis; oleum tamen solum ac liquidum in aures eius suffundes.</seg></p>
<p><seg n="3"> Cuius tamen, priusquam acopo utaris, saccellationibus caput cerebrumque vaporare te convenit et caput apposito cerebellari communire. Potiones quoque ex trochisco superius memorato cotidie praebebis; collyrio acri inungis assidue, ut caligo ex oculis possit auferri. </seg><seg n="4"> Quae cura si non profecerit, caput et tempora sub ipso protocomio semisse inuris cauterio, quod et super venas temporales facies. Plerique tamen, facies ne deforment iumentum, solo tabulare palati usto sani fieri possunt. Fervor enim foci debilitatem capitis tollit et membranam menti pristinae sanitatique restituit.

</seg></p></div><div type="cap" n="12"><head> De insania.</head>
<p><seg n="1"> Alii auctores insanientis iumenti ardentes et sanguineos oculos et humore suffusos, stantes auriculas dicunt vel micantes, ut ad instar indomitorum nec capi possit et captum parietibus se illidens conetur effugere; terram pedibus fodiet et multum flegmatis ex ore profundet. </seg><seg n="2"> Quod hac ratione curatur, ut auferatur ei sanguis de iugularibus venis, de palato et post de cruribus. A cibo eadem die abstineatur et potu, alia autem die aquam frigidam dabis ei bibere. </seg><seg n="3"> Auferantur stercora quae in ano eius sunt, per quatriduum continuato clystere curabitur venter, perungetur cerebrum, secreto collocabitur loco, accipiet ad substantiam porros et herbam et mollissimum faenum. </seg><seg n="4"> His potionibus percurandum: pulveris turis drach. I, aceti albi sext. I, radicis panacis unc. I, herbae saxifragae unc. III, ex aqua mulsa per os dabis. Lactis caprini sext. I defundis in fauces. Quodsi defuerit, cyminum rusticum pondo duo in pulverem rediges additoque olei optimi uno obolo ex aqua mulsa diffundis ad cornu. </seg><seg n="5"> Sed ceteris potio haec aptior creditur: apii unc. I, hyoscyami unc. I, anisi unc. I, seminis apii unc. I, seminis lactucae unc. II, papaveris silvestris unc. I, quae omnia in pulverem redacta commisces et unum coclearium magnum ex aqua dabis, vel si cibum non accipit, ex suco ptisanae; </seg><seg n="6"> obscuro et frigido et laxiore loco statues silentiumque praebebis ut dormiat. Prius tamen oleo ac pice liquida caput perunges auresque complebis, tempora etiam munies cerebellari vel fasciis; </seg><seg n="7"> myrtam quoque aridam conteres et aceto oleoque miscebis corpusque eius totum diutissime confricabis. Solent constringi et obrui stercore, ut sudent et dormiant. Quibus si somnus venerit, afferet sanitatem. Rabiosum vero iumentum eadem omnia et maiora ostendit quam insanum. </seg><seg n="8"> Nam et alia animalia comedit et facit ipsa contagione rabiosa. Plerumque etiam morsibus intestina sua extrahunt et hinniunt fortiter. Quae valetudo ex nimia sanguinis abundantia et ardore contingit. Curatur autem observatione et potionibus superius declaratis.

</seg></p></div><div type="cap" n="13"><head> De chirurgia.</head>
<p><seg n="1"> Chirurgia appellatur quodcunque secatur ferro vel cauteriis uritur; quae cum omnibus membris animalium, tum praecipue capitis necessaria est medicinis. </seg><seg n="2"> Quodcunque igitur iumentum in qualibet parte fregerit caput vel nudaverit casu, sollicite est curandum, ne indignatio vulneris in nervos cerebrumque penetrando periculum generet. </seg><seg n="3"> Nec in primo medicamentis uti acrioribus convenit, sed magis melle curare. Cum ad maturitatem venerint illa quae fracta fuerant ossa et laxantur, tempta sollerter et mobili manu vel forficibus eximito. Reliqua fragmenta ossis, quae asperata sunt, ferramentis competentibus caedito atque perradito, ut carnem facilius inducant: nunquam enim clauditur vulnus, si non raseris, donec sanguis per os ipsius respondeat. </seg><seg n="4"> In quo maior est adhibenda cautela, quia solet in locis ossuosis et commissuralibus fistula fieri. Quae cum evenerit, parvum et incurabile efficit vulnus, per quod non sanies sed humor liquidus emanat nec unquam ducta cicatrice solidatur. </seg><seg n="5"> Quodsi evenerit, hac ratione curabis: papyrum per ipsam fistulam traicies, ita ut capita papyri, quae extra fistulam eminent, ex utraque parte affiges lino, ne cadat, <del>et</del> diebus V vel pluribus, donec callositas fistulae papyri distentione turgescat et maius vulneris foramen fiat. </seg><seg n="6"> Tunc ad mensuram vulneris ex fistulari medicamento collyrium facies, exempto papyro intra fistulam inicies, ut impleatur ex integro, et ne excidat munies diligenter. Post dies IV vel V solvis; si fistula ceciderit, traumatico curabis, quod vulneri semper immittes, donec spissa sanies et non multa in eo loco reperiatur. </seg><seg n="7"> Cum autem iam limpidum videris, collyrium fac: pollinem ervi et tus masculum tritum aequis ponderibus cum melle decoquito et plagae ipsi imponito per dies plurimos; cotidie curato ita, ut deprimas ipsas partes vulneris, quatenus iunctae citius cohaerescant. </seg><seg n="8"> Si graviter offenderit caput, ut cerebrum vexet intrinsecus, continuo de temporibus sanguinem eidem oportet auferri et spongiam Afram, si aestas fuerit, oleo roseo et aceto aequa parte commixto capiti eius imponi fasciaque conecti et cibos virides praeberi. </seg><seg n="9"> Si nec ipsos appetit, quia omnem cibum recusat, fabam moles et convertes in pollinem, farinam quoque triticeam pariter admiscebis et cum mulsa per cornu ad substantiam animali tam diu faucibus eius infundes, donec cibos virides appetat, quos aqua marina vel salsa oportet aspergi.

</seg></p></div><div type="cap" n="14"><head> De auribus.</head>
<p><seg n="1"> Aurium ut vicinitate proxima, ita periculo non discrepans cura est. Quae si casu aliquo fuerit a radice contusa et collectionem fecerit, eam, cum maturaverit, scalpello secato et pus sinito fluere. Tum linis aceto acerrimo et oleo per triduum, quarta die traumatico curato, donec sanetur. Etiam si cartilaginem vexaverit, eiusdem medicinae observatione proficiet. </seg><seg n="2"> Si vero a radice auriculae vel commissura capitis tumor cum duritia magnus extabit, ex faeni Graeci et lini semine et tritici polline cataplasma imponito, maturatam collectionem scalpello secato, ita ut inferius plaga spectet, quatenus humor per prona decurrat. </seg><seg n="3"> Vino, oleo et sale mixto infusos lemniscos inducis et vulnus per quatriduum fovebis, post traumatico uteris. Sed difficilis cura est, quia fistulae in talibus locis frequenter oriuntur, quae si evenerint, supra scripta ratione curantur. </seg></p>
<p><seg n="4"> Si tamen aegritudo ulterius etiam post medicamenta procedet, vicinae urendae sunt partes et cauterio in ipsis collectionibus infigenda sunt puncta vehementius, ut et cutis et causa perrumpatur interior; post solemniter usta curanda sunt. </seg><seg n="5"> Non enim aurium est negligenda curatio, ne ex dolore nimio generetur insania. Primum purganda est auris diligenter intrinsecus, ut auferatur, quod dolorem movet aut laedit. Si nihil invenitur, spongiam nitro et aqua molliter infundes et dilues unaque nocte intra auriculam infusam spongiam manere patieris. </seg><seg n="6"> Die tertio nitro et aqua calida fovere incipies frequenter et diu, donec dolor recedat. Quodsi aqua fuerit ingressa, oleum vetus et acetum aequis ponderibus adiecto nitro in aurem mittito et sucidam lanam superimponito. Si vulnera fuerint, liparam auribus inseres et curabis.

</seg></p></div><div type="cap" n="15"><head> De pilis qui nascuntur in oculis.</head>
<p><seg n="1"> Quodcunque iumentum in oculis trichiasin patietur, i. ut pili aliam palpebram urentes lacrimas moveant visumque conturbent, hac ratione curatur: non longe a pilis ab interiori parte scalpello plagam dabis in cute palpebrae, post forficibus per longum ad mensuram oculi fasciolam praecides et impositis fibulis consues palpebram foris versus, ut oculus sine deformitate recipiat visum et gratiam naturalem. </seg><seg n="2"> Tunc vero optimo oleo nec non etiam muria infusam spongiam superpones et oculum fasciabis. Post diem quintum solvis, tunc intrinsecus oculum collyrio curabis, deforis vero tetrapharmacum impones, non prius fibulas ablaturus, quam duxerit cicatricem. </seg><seg n="3"> Nihilominus et cadentibus fibulis collyrii cura non deerit, ne caro rursus superflua excrescat. Sed plerique adhibent cum deformitate compendium, ut partem quae prominet ad mensuram naturae forficibus amputent poscaque frigida propter fluxum sanguinis foveant oculumque collyrio intrinsecus curent, ne indignationis necessitate laedatur. </seg><seg n="4"> Adversus infestantes pilos tertia cura est, ut leni tenuique cauterio genae quae procreverint inurantur, quo facto ducta cicatrice contrahitur pellis et palpebra altius elevata a pupillae cursu pilorum arcet iniuriam.

</seg></p></div><div type="cap" n="16"><head> De suffusione usione oculorum.</head>
<p><seg n="1"> Suffusio sicut hominum, ita iumentorum impedit visum, cuius tria genera ab auctoribus indicantur: stenocoriasis, platycoriasis, hypocoriasis; Graece <supplied>enim core</supplied> pupilla nominatur. Stenocoriasis dicitur, cum constringitur visus et vires amittit. </seg><seg n="2"> Quae hac ratione curanda est, ut sanguis de temporibus auferatur: radicem quoque feniculi et herbam chelidoniam vel rutam decoques ad tertias et cotidie ex ipsa aqua quantum manus patitur calida oculus foveatur. Inungatur etiam collyrio opobalsamato, quod suffusionibus prodesse consuevit. </seg><seg n="3"> Platycoriasis autem est, cum se ultra naturalem modum pupilla diffundit et eripit visum, nec curari ullatenus potest. Nam sicut ovi vitellus casu aliquo disruptus in priorem formam coire non potest, ita semel pupilla diffusa recipere non potest usum videndi. </seg><seg n="4"> Quod evenit equorum furore, dum membranula, quae continet lumen, indignatione caloris disrumpitur vel certe sollicitudo longi itineris ad indignationem iumenta compellit aut laesum oculum dominus curare neglexerit. </seg><seg n="5"> Quod cum accidit, oculus videtur incolumis, nullis lacrimis, nullo sanguine, nulla indignatione prodit iniuriam, sed uno tantum declaratur indicio, quod in pupilla ipsius imaginem tuam tanquam in speculo videre non potes. </seg><seg n="6"> Hypocoriasis autem a capitis humore descendit et in uno oculo sese primo ostendit, postea etiam ad alterum transit. Intelligitur autem humore vel lacrimis. Continuo sanguinem ei de supercilio vel de ipsa parte temporum detrahes, fomentabis ex tepida aqua, in qua radices feniculi decoctae fuerint cum ruta. Praeterea inunges collyrio opopanacato et opobalsamato. Quodsi institeris medicinae, per lacrimarum cursum consuevit saepius caligo sanari. Temporales quoque venae cauteriis inuruntur, ut meatum humoris excludant.

</seg></p></div><div type="cap" n="17"><head> De paracentesi oculi.</head>
<p><seg n="1"> Quodsi vis passionis intulerit hypochysin, diligenter attende quo colore sit membrana, quae opposita pupillae impedit visum: si auroso colore fuerit, insanabilem scias; si candida nimium, etiam noveris non posse curari ipsam. Si vero spissa fuerit, colore oleagineo, muco similis, per paracentesin ad hominum similitudinem cum fuerit maturata curatur. </seg><seg n="2"> Iumentum igitur pridie temperabis a cibo et potu vel maxime prohibebis, in loco molli elides caputque eius et cervicem apte collocabis, ita patentem oculum facies, ut claudere non possit. Deinde ab ipsa fronte paracenterium inter tunicas oculares subicito, ne pupillam tangas aut aliquid laedas interius, sed ipsum album de superiori parte, ubi hypochyma posita est, capitello paracenterii deorsum deprimis ad palpebram inferiorem subtiliter. </seg><seg n="3"> Quodsi depositum fuerit, non prius paracenterium eximas, nisi clausum oculum penicello calido diutissime vaporaveris: solet enim resilire. Quodsi ita evenerit, reprimito, donec ita componatur, ut resilire non possit. Cum itaque intellexeris claritatem pupillae sine ullo obstaculo hypochymae, tunc eximes ferrum et invenies animal videre. </seg><seg n="4"> Curabis sic: ex oleo roseo et ovi albo anacollema facies, lanae infundes et super oculum impones ac desuper fasciabis. Caveto, ne ipsa die manducet et moveat oculum agitatione maxillae; sed tamen si voluerit bibat. Altera die solves et calida fomentabis diutissime. </seg><seg n="5"> Deinde faeni Graeci sucum in oculos suffundes et rursum anacollema supra dictum similiter impones fasciabisque. Quod cum per triduum aut quatriduum feceris, oculum solvis et faeni Graeci suco fomentabis, ex melle optimo Attico unges, donec cicatrix se confirmet et oculus.

</seg></p></div><div type="cap" n="18"><head> De oculo lunatico.</head>
<p><seg n="1"> Est aliud vitium eiusmodi, ut interdum oculo album inducat, interdum limpidet: ex qua passione lunaticum oculum veteres nominavere. Cuius ista curatio est, ut de ipsa parte temporum detrahatur sanguis; interpositis diebus sub oculo nihilominus sanguinem oportet minui. Cotidie quoque calido fomento oculum curabis deforis; intrinsecus autem inunges collyrio thermantico et acerrimo per plures dies, donec recipiat sanitatem. Si nihil ex hac ratione profecerit, venas superiores in temporibus supra ipsum locum, qui sustinet passionem, diligenter perquires et inures, ut humor noxius possit arceri.

</seg></p></div><div type="cap" n="19"><head> De staphyloma oculi.</head>
<p><seg n="1"> Quodcunque iumentum in oculo habuerit staphyloma, incurabile est. Talis tamen curatio consuevit adhiberi: desub oculo sanguinem ei detrahes et fomentabis calida cum radicibus feniculi et rutae decocta, inunges etiam collyrio non valde acri; si vulnus fecerit et deplanaverit, ex suco faeni Graeci fomentabis et inunges collyrio leni, quod facit ad tunicas ruptas, donec se cicatrix cum planitie claudat. Tunc uteris acriori collyrio per dies plurimos, donec quaecunque partes se aequare possint ad naturalem similitudinem compleantur, ut non deformetur obtutus.

</seg></p></div><div type="cap" n="20"><head> Ad album de oculo tollendum.</head>
<p><seg n="1"> Si casu aliquo animal oculum impegerit aut confricaverit vel ex percussura laeserit et album induxerit, etiam si totus oculus praeclusus sit, tamen experimentis probatum est hac ratione cito posse curari. Hederam colliges terrestrem et pila mundissima diutissime contundes, sucum exprimes, ex hoc animal inunges: potestate medicaminis quamvis desperata consumitur albugo. </seg><seg n="2"> Sed si terrestrem hederam non inveneris, sive bacas hederae sive folia contundes et sucum exprimes et ex eo suco inunges. Si hoc quoque difficile videbitur aut morosum, paululum aquae frigidae cum foliis hederae diutissime contundes, sucum exprimes et per siphonem ei in oculum defundis. Quod cum per dies plurimos tam mane quam ad vesperam feceris, album omne tolletur. Sed si vinum miseris optimum pro aqua, efficacius est.

</seg></p></div><div type="cap" n="21"><head> De suffusione curanda per nares.</head>
<p><seg n="1"> Aliqui auctores dixerunt, si dexter oculus suffusionem susceperit vel album incurrerit, dextram partem naris, si sinister, sinistram diligenter inspicies et in ipsa callositate narium foramina subtilissima invenies, quibus tenuis inserenda est fistula; per quam ille, qui curare debet, os plenum vino insufflet, ut merum per foramen illud penetret; quo facto oculus incipiet lacrimare. Velocius autem proficiet, quia per interiores venas meri virtus ad oculum penetrat.

</seg></p></div><div type="cap" n="22"><head> De diversis passionibus oculorum.</head>
<p><seg n="1"> Iumentum in oculo in osse percussum, si tumorem fecerit durum callosum et ossilagini similem, hac ratione est curandum: deiecto animali contra causam ipsam cutem aperito, et succisorio gingivulam vel cartilaginem vel os, quod excrescere coeperit, caedito, ut deplanes ad similitudinem partis alterius. </seg><seg n="2"> Si apte deplanaveris, aceto et oleo linteolis vel licinio madido locum ipsum comples et fasciabis. Tertia die solves et similiter curabis per dies V, donec fervor desinat; post traumatico uteris. Catastaltico quoque medicamento labraturam cutis consumis, quam diu limpidum vulnus curetur et adaequetur. </seg><seg n="3"> Quodsi ipsum os concarnare non potuerit, tam diu cotidie eradito donec sanguinet atque concarnet, ita ut medicamenta congruentia vulneri imponas. Quodsi post sanitatem causa eadem excrescere coeperit, punctis cauteriis subtiliter urito. Oculorum epiphoram infra oculum detractus sanguis emendat, si usque ad sanitatem melle optimo inungatur assidue. </seg><seg n="4"> Praeterea prodest eidem passioni: murrae pondus denarii I, corcodrili stercoris semunc., salis hammoniaci semunc., sepiae ossium semunc., mellis Attici cyathos II: ex quibus omnibus tunsis atque permixtis oculum perunges. </seg><seg n="5"> Magnae lippitudini adhibetur tale remedium: murrae troclitis unc. s., turis masculi, croci Siculi, lepidis Cypriae, aeris usti ana unc. II teres simul et cernes, consparges aquae caelesti et Falerno vino, meius Attici adicies quantum sufficit, in vase vitreo condes, et cum necesse fuerit uteris. </seg><seg n="6"> Si casu cilium ruperit, fibulas dabis et mannam turis cum ovo impones. Discutit cicatricem oculorum eiusmodi compositio: spicae nardi unc. s., salis hammoniaci unc. II, cadmiae unc. s., croci unc. I, piperis unc. s. in pulverem convertes et uteris. </seg><seg n="7"> Albi vitia deterget ista curatio: sepiae marinae ossis rasi scrup. X, croci scrup. II, salis hammoniaci scrup.II, murrae, corcodrilli stercoris scrup. II. </seg><seg n="8"> Item album sive glaucomata emendat: vini Aminei veteris sext. III, gari floris sext. I, mellis unc III, quibus omnibus decoctis uteris. </seg><seg n="9"> Albuginem tollit, si ex humore vel percussura evenerit: sandaracae unc. II, ossis sepiae combusti unc. IIII, piperis albi semunc., salis hammoniaci unc. II cum melle permixtis. </seg><seg n="10"> Cicatricibus oculorum medetur ieiuna saliva, si cum sale mandatur in ore et expuatur in oculum; </seg><seg n="11"> sal quoque tritus cum osse sepiae et sinapis agrestis semine. </seg><seg n="12"> Collyrium nardinum: opopanacis scrup. II, violae unc. II, spicae nardi, casiae, marrubii ana semunc., croci Siculi unc. s. et scrup. VIII, olei semunc. et scrup. IIII, piperis albi scrup. VI, gummi scrup. V. </seg><seg n="13"> Item alia confectio collyrii: aeruginem aeris et salem optimum aequis ponderibus et aceti quantum sufficit misces. </seg><seg n="14"> Necessaria compositio: rutae scrup. IIII, turis masculi, stercoris columbini, murrae, olei, croci, mellis acapni, olei rosei ana scrup. IIII diligenter trita miscebis et uteris. </seg><seg n="15"> Si vero oculus ictu vulneris insanabilis redditur et ut mulomedici dicunt cancromata fecerit, ne periculum mortis incurrat, ervi pollinem cum oleo roseo et ovo simul immittito. Cum purgatum vulnus fuerit, cum melle Attico inungito. </seg><seg n="16"> Sunt et alia multa collyria, quae quia eandem vim easdemque species continent, enumerare superfluum duximus.

</seg></p></div><div type="cap" n="23"><head> De strumis iumentorum.</head>
<p><seg n="1"> Plerumque strumae vel parotides aut scrophae iumentorum guttur infestant et faucium tumore produntur. Nam subrecto sunt capite et tanquam ab stranguilia praefocantur. Hos primum fomentis calidis et cataplasmate ex polline hordeaceo et resina aeronali cocta curari expedit </seg><seg n="2"> et, cum collectio fuerit maturata, scalpello secare, pus vel  quidquid collectum fuerit emittere, et aceto et sale et oleo infusos lemniscos subicere; ceteris quoque diebus traumatico et medicamentis aptis sollerter curare, ut vulnus pateat, dum sanetur. Nam in his locis ex praeclusione cito solet fistula fieri, quae si evenerit, ut superius demonstratum est, papyro et collyrio poterit persanari.

</seg></p></div><div type="cap" n="24"><head> De glandulis.</head>
<p><seg n="1"> Glandulae quoque animalibus, et praecipue pullis, usque ad periculum interdum molestae sunt et in morbum transeunt aliquando. Quae inter maxillas inferioresque fauces nascuntur et ad similitudinem pilularum maiores aliae, aliae vero minores conexae ex carne obdurescunt et tumorem sine doloribus faciunt. Quae inter initia perunctae picula et oleo confricari solent vehementius manibusque corrumpi, et ita velut vanescendo sanantur. </seg><seg n="2"> Quod si excreverint amplius, deiecto animali, ita ut per medium secentur scalpello, subtiliter et cum radicibus eximuntur ne aliqua vena tangatur. Quo facto aceto et oleo cum sale medicamentisque superius declaratis sananda sunt vulnera. Plerique urenda esse dixerunt: sed si parva sunt, prodest; ceterum maiores exsecandae sunt ferro. </seg><seg n="3"> Plerique etiam cum ferro exemptae fuerint glandulae, propter sanguinis fluxum loco uri debere praecipiunt, post sale et oleo octo diebus utuntur, nono die ex nitro et aqua calida diluunt. Si nitri inopia est, lotio calido aut lixivio utuntur. Deinde vinum et oleum et farinam de ervo imponunt per triduum, consequenter de vino ac farina hordeacea et melle percurant, addentes, quaecunque plaga fuerit ut strumae vel parotidis glandulaeque quae tolluntur Lycio medicamento, vulnera percurari ita, ut de malis granatis siccis pulvis aspersus celeritatem afferat sanitatis.

</seg></p></div><div type="cap" n="25"><head> De pullaribus.</head>
<p><seg n="1"> Cum caput pullorum calefecerit prima dentitio, inter gingivas atque maxillas tumor collectioque generatur, quae pullaria vocatur. Cuius passionis tanta tensura est, ut manducare vix possint. Sed cataplasmatibus studiosissime maturanda sunt, dehinc scalpello aperienda, post sale aceto oleoque curanda.

</seg></p></div><div type="cap" n="26"><head> De fistula maxillae.</head>
<p><seg n="1"> Si ex aliqua huiusmodi curatione iumentum fistulam in ore fecerit, hac ratione curabitur: papyrum inicies in fistulam, ut pars eius in ore exeat, quam lino diligenter ligabis ne possit elabi, pars vero foris exeat, quae nihilominus constringenda est lino ne cadat. Triduo permaneat, quarta die papyrum eximes collyriumque ad longitudinem et cavaturam vulneris ad artum fistulae subicies et, ne forte labatur, fasciabis locum, ita ut ad manducandum possit maxillas agitare; tertio die solves. </seg><seg n="2"> Si fistula ceciderit, diebus septem unguento traumatico curabis; deinde collyrium ex melle et ervi polline decoctum subicies ad plenitudinem foraminis diebus plurimis. Ad ultimum anapleroticum ipsi vulneri medicamen imponis, donec omnis plaga ducta cicatrice solidetur. </seg><seg n="3"> Fistulae autem collyrium hac ratione conficies: misy unc. 1, feculae unc. I, aeruginis aeris unc. I, battiturae chalcitidis unc. I, cumini seminis unc. I teres cum aceto acerrimo, et secundum qualitatem vulnerum, cum usus exegerit, collyria formabis.

</seg></p></div><div type="cap" n="27"><head> De expositione fistulae.</head>
<p><seg n="1"> Fistulae nascuntur, quotiens nervus aut cartilago aut os negligentia vel imperitia curantis ex plagae alicuius tabido humore vitiatur. Tunc enim qua commeaverit ad instar cuniculi carnem indurat et incallat et fit fistula, quae nulla ratione sanari potest nec aliquando coire nec solidari, nisi penitus eximatur. Huius a diversis auctoribus tradita est diversa curatio. </seg><seg n="2"> Alii enim scalpello resecari et aperiri iubent et syringotomio decarnari medicamentisque acerrimis consumi, et sic postmodum vulnus ad cicatricem coire. Quod cum laboris ac discriminis habeat plurimum, minus tamen prodest. </seg><seg n="3"> Alii vero cauterio omnem fistulam inurendam vicinasque partes eius punctis ferventibus perrumpendas esse duxerunt, quatenus per ignem callositate submota stalticis medicamentis vulnera percurentur. Sed melius est fistulam, sicut superius declaratum est, papyri iniectione curare, quia neque nervus neque vena neque commissura vexatur. </seg><seg n="4"> Nam scalpello vel cauterio saepe fit causa deterior et periculum creat. Collyrium vero omnem callositatem fistulae de alto a radice eius eximit. Quodsi os fuerit vexatum, quod oporteat radi, patens vulnus per medicamenta curam non potest impedire. Si vero in alto tabes aliqua vulneris aut cartilago remanserit, ex eodem collyrio pulverem facies et frequenter inicies: omnia enim vulnera elimpidat atque persanat.

</seg></p></div><div type="cap" n="28"><head> De tumore faucium vel capitis.</head>
<p><seg n="1"> Interdum ad similitudinem synanches animalibus fauces et caput interius intumescunt adeo ut bibere aut manducare non possint. Cuius totum caput et os et lingua aqua calida fomentatur et taurino felle perlinitur. </seg><seg n="2"> Potio autem datur huiusmodi ad cornu: olei veteris lib. II, vini sext. I commiscebis, IX quoque Caricas cum IX capitibus porrorum decoques et diligentissime conteres, et in aqua ipsa nitrum Alexandrinum tritum quod sufficit miscebis et ex his omnibus potionem mane et ad vesperum heminas singulas dabis, ut tumoris ipsius relaxetur et mitigetur asperitas. </seg><seg n="3"> Manducet autem herbam viridem aut, quod melius est, pascatur. Quae si defuerint, farinam de hordeo facies, cui nitrum admiscebis, et sic appones. Faenum quoque mollissimum eliges; quod nihilominus nitro et aqua consperges. </seg><seg n="4"> Sanguinem non detrahas, nisi forte de palato despumes. Cum coeperit convalescere, nitrum tunsum et cribratum pulveri de radicibus cucumeris silvatici commisces et in vini sext. I cocleare pulveris ipsius iunges, ut hac potione resoluto ventre purgetur. </seg><seg n="5"> Alii auctores tumorem capitis ac linguae vel faucium, etiamsi obduraverit, ita festinantes propter periculum curare nituntur: lapides molares plures igni succendunt; cum candere coeperint, caput equi cooperiunt, et vas plenum lotio sub ore et naribus adponunt et per vices singulos candentes lapides in lotio mittunt, ut ille vapor ac fumus, calore lapidum concitatus, os equi et nares impleat. </seg><seg n="6"> Nam et fustem transversum, ut apertum os habeat, debet accipere. Quod cum diutissime feceris, aquam marinam calefacito, vel certe salem in aquam dulcem miscebis fervendoque dissolves; addito aceto acerrimo caput eius et os et gingivas diutissime confricabis. Postea fimum bubalum cum acri aceto miscebis et tepefacies, ex quo caput totum et frontem ac labra perunges. Cui farinam hordeaceam cum aqua tepida sufficienter pro cibo dabis et potu.

</seg></p></div><div type="cap" n="29"><head> Si ex pletura sanguinis fauces tument.</head>
<p><seg n="1"> Quodsi ex pletura sanguinis tumor ille indignationis evenerit, ita intelliges, si venis tensis praeobturabitur halitus et oculi sanguinei apparesunt. Cui de temporibus, si non tumebunt, aut certe de palato, si ibi indignatio non erit, sanguinem oportet auferri. Cretam Cimoliam duabus partibus et tertiam partem cretae nigrae ex vino austero temperabis, et dum calet, illinis caput.

</seg></p></div><div type="cap" n="30"><head> De oncomate i. de tuberibus.</head>
<p><seg n="1"> Sciendum autem est tubera in corporibus iumentis frequenter excrescere, quae Graeci oncomata vocant. Horum variae qualitates et diversa sunt nomina. Steatoma est tuber, quod in se adipem velut pinguedinis continet. Meliceris est tuber, <supplied>in quo invenitur humor liquidus quasi faeni Graeci sucus. Sarcosis est tuber</supplied> in quo caro conspissata, quomodo in verrucis, invenitur. Aneurysma est tuber, in quo sanguis cum spiritu ut varix venae similis invenitur. Atheroma est tuber, in quo farinosa congeries reperitur. Ganglion est tuber, quod fit ex duplicatione nervi, similis tubero cum dolore immobili. </seg><seg n="2"> Horum omnium una est curatio. Iumentum colligatum deponitur, et contra locum causae sagitta aut scalpello in longum dextra ac sinistra pro mensura tumoris aperitur, ita ut media fasciola cutis, quae supra tuber est, intacta permaneat. Post egestis vel eversis omnibus, quae tumorem moverant, medicamentis competentibus et quae supra declarata sunt perducitur ad cicatricem.

</seg></p></div><div type="cap" n="31"><head> De lingua incisa.</head>
<p><seg n="1"> Si iumento lingua fuerit incisa, statim cum fibulis consuito, deinde vino lavato, post gallam tundito et pulverem cernito, ex eo imponis, donec sanetur; cui dabis faenum mollissimum concisum et pro hordeo furfures. Alii postquam fibulas acceperit linguaque vino fuerit elota, mel imponendum esse duxerunt, ut plagam purget et curet. Ad ultimum ex malo granato pulverem iniecerunt.

</seg></p></div><div type="cap" n="32"><head> De gingivis et dentibus.</head>
<p><seg n="1"> Si iumento loculamenta dentium, i. gingivae, vel dentes doluerint, his agnoscitur signis: hordeum solidum glutiet, macescit, salivarum plurimum effundit, gingivae intumescunt. Cretam Cimoliam cum aceto acerrimo macerato et calentem extrinsecus maxillis inducito ne minus V diebus: gingivas autem interius cum pulvere corticis mali granati et melle tertia die diutissime confricato, donec egesta sanie convalescat. Quod evenit, cum humor acrior ex capite in maxillarum defluxerit venas.

</seg></p></div><div type="cap" n="33"><head> De osse fracto.</head>
<p><seg n="1"> Quodsi animal iuxta collum vel molares vel alio oris loco os fregerit, ut morsum claudere non possit et apertis dentibus horreat propendentibus labris, continuo calida fomentabis et labrum et quae sunt disrupta componis. Fasciola tenuissima aceto et oleo madefacta diligenter unam partem deinde alteram compingis ad locum et similiter fasciato, ne iterum dissipetur. </seg><seg n="2"> Cui et curcubam constrictam oportet imponi, ne depravet dentes et labra. Cum solveris ad curandum, manu quae ante composueris contineto, furfurem et farinam hordei mixta in cofino ad manducandum dabis, ita ut quamdiu manducat, manus tua a loco, quem continet, non recedat. Cum iam manducare noluerit, offerto ei aquam, ut bibat. Cum biberit, curato similiter ut suprascriptum est. Cui et sucum ptisanae convenit dari, si minus fortasse manducaverit. Quem tali observatione per XL dies curatum restitues sanitati.

</seg></p></div><div type="cap" n="34"><head> De cartilagine narium si sanguis fluat.</head>
<p><seg n="1"> Si iumento narium cartilago corrupta sit et sanguis reprimi non possit, spongiam Afram et turis masculi pollinem commixtum impone ad locum qui laesus est, et si vulnus factum fuerit in cartilagine, hac ratione curato. </seg><seg n="2"> Interdum animali despumato remissus semel de palato sanguis non potest reprimi, propter quam necessitatem, sicut suprascriptum est, in loco, in quo sagitta ruptum est palatum, spongiam imponis caputque eius sursum constringe et aqua frigida renes cerebrumque testiculosque perfundis. </seg><seg n="3"> Quae res si tardius subvenit, acaciam nigram et turis pollinem aequis ponderibus ex aceto acerrimo temperabis totumque caput illinies, donec sanguis ipsa constrictione claudatur. 

</seg></p></div><div type="cap" n="35"><head> De palato si vena se non clauserit.</head>
<p><seg n="1"> Mature periculum creat, cum incisa vena claudi non potest in palato; sed continuo sanguinis profluvium inhibetur, si aut candenti cauterio fuerit meatus ille combustus et suspensum altius caput. Cum per nares sanguis defluit nec potest aliter retineri, coriandrum viridem sufficienter tundes sucumque eius expressum substricto equo naribus infundes: frigore naturali venas protinus claudit; chartam etiam et lanam combures ipsumque pulverem per fistulam insufflabis naribus.

</seg></p></div><div type="cap" n="36"><head> De genere et qualitate mucorum qui per nares fluunt.</head>
<p><seg n="1"> Mucorum etiam qualitates, qui per nares effluunt, convenit nosse; ex quibus genus passionis ostenditur et causa cognita facilius curari potest. Mucus limpidus cotidianus est et nisi nimius fuerit, non debet esse suspectus. Crassus autem et candidus a cerebro defluit et admonet ad medelam capitis festinandum. Rubens, tenuis, frigidus veteris perfrictionis prodit iniuriam; propter quod thermanticis potionibus calefieri animal oportet. Caeruleus, i. fuscus, levis ab interioribus venit, qui indicat febrem: et ideo conveniens lexipyretos adhibenda curatio est. </seg><seg n="2"> Crassus autem, spumosus et pallidus a pulmonibus nascitur, qui suspiriosos ostendit; quibus difficile, nisi festinatum fuerit, subvenitur. Faecaceus vero a glandulis serpit, quae celeriter aut eximendae sunt aut ferro curandae, ne convertantur in morbum.

</seg></p></div><div type="cap" n="37"><head> De cyferino i. cum post cursum sanguis de naribus fluit.</head>
<p><seg n="1"> Saepe ictu vulneris animalibus per nares sanguis fluit, quod vitium cyferion vocant, quod praecipue contingit, si equus ultra vires cogatur ad cursum. Omni corpore oleo et aceto perungendum est animal ac loco tepido statuendum, cooperiendum etiam diligenter, danda quoque opera, ut molliter cubet nec ad deambulandum cogatur, sed cibo diligentius reparetur. Tunc rutae unc. I cum lacte conteres et per cornu naribus infundes. Quodsi ruta defuerit, aristolochiae unc. I, croci semunc. cum vino dulci conterito et deicito per nares. Similiter coriandri viridis sucum exprimes et naribus infundes. 

</seg></p></div><div type="cap" n="38"><head> De polyposo.</head>
<p><seg n="1"> Si polypus oritur in naribus, praecluso spiramine strangulabitur, stertet, humidi profluent muci: periculosa passio, nisi haec medicina subvenerit. Si prope polypus fuerit, acutissimo exsecabitur ferramento, curandus his rebus, quibus circumcisa sanantur. Si vero altius fuerit, cauterem plumbeum quadratum facies, ex quo calefacto polypum frequenter inures, et sic polypum sanas.

</seg></p></div><div type="cap" n="39"><head> De siderato.</head>
<p><seg n="1"> Iumentum si fuerit sideratum, his agnoscitur signis. Labia eius et maxillae nec non etiam nares depravantur in parte ita ut vix cibaria dentibus colligat. Quae etiam humoribus plena reperies, et cum voluerit bibere, os usque ad nares demerget in aquam, quia infirma sunt labia, quibus haustus attrahitur. </seg><seg n="2"> Aceto et sale lingua eius et labia diutissime perfricantur, donec sanguis emanet. Tertia die causticum crudum in illa parte labii impones, quae sensit iniuriam, cum cautela, ut prius alliges linguam, ne medicamenti violentia noceat. Cum medicamento labia deusta videris, aqua lavabis, deinde aceto et oleo fovebis sicut alia vulnera; hac ratione sanabitur. </seg><seg n="3"> Si vero maxillam sideratam habuerit et tortam, de temporibus partis ipsius sanguinem detrahes, fimum bubalum acerrimo aceto miscebis et diutissime decoques et parti, ex qua sanguinem detraxeris, calidum induces saepius, ut et siccet et curet, hac usurus potione: trixaginem, hyssopum silvaticum, origanum, serpyllum, aristolochiam, mannam croci pro aequis ponderibus contundito atque cribrato, ex quo pulvere plenum cocleare cum aqua mulsa, oleo et vino per narem sinistram ad unam heminam cotidie oportet infundi.

</seg></p></div><div type="cap" n="40"><head> De observatione flebotomi.</head>
<p><seg n="1"> Convenit de cervicis curatione dicturo observationem indicare flebotomi, quia circa ea loca frequenter operatur. Detracturus sanguinem animal a cibo abstinebis et potu, aequali loco constitues. Tunc lorum supra cervices alius teneat atque constringat ad normam, ut vena facilius appareat. Deinde supra laqueum de sinistrae manus pollice venam deprimes ne ludat, cum sagitta tangitur. </seg><seg n="2"> Duae autem venae a capite summo descendunt et conveniunt se sub maxillis usque ad gulam; inde a geminis venis inferius quatuor digitis ferramentum deprimis, ne in gulam mittas et bifurcum tangas et iumentum occidas statim. Sagittam duobus digitis tenebis, ne plus ferri imprimas, quam extra digitos eminebat. </seg><seg n="3"> Nihilominus, etiam mediano digito manum tuam moderando suspende, ut sit levior, ne vehementius imprimas quam oportet, quia non plus debet quam mucro descendere. Si parum apte profluat sanguis, iumento faenum dabis aut aliquid, quod manducet. Agitatione maxillarum plus sanguinis vena profluet.

</seg></p></div><div type="cap" n="41"><head> De cervicibus.</head>
<p><seg n="1"> Si iumentum cervicem eiecerit aut laxaverit aut certe vertibula eiecerit vel extorserit, hac ratione curabitur. Deponito iumentum atque constringito et cervicem eius extendito supra fossam, donec omnia vertibula laxentur. </seg><seg n="2"> Post oleum vetus et axungiam veterem tunsam colatamque permisces et cum calefacto eodem unguento cervicem diligenter infundis, in locum reponis et fasciam tenuem et amplam ex oleo tepido et vino madefactam alligabis ad corpus. </seg><seg n="3"> Lanas quoque sucidas ex oleo et vino infusas supra conectes, post regulis tiliagineis non minus quatuor digitis, ita ut tantum spatii sit inter regulas alligatas et conexas, et lino constringes. Et si aestas fuerit, quater in die suffundis; si hiems, bis. Cum nodum fecerit, regulas solves die quinquagesimo et primo; post unctionibus uteris, donec ad sanitatem perducas. Si tardius confirmabitur, ures reticulatim et solemniter usta curabis.

</seg></p></div><div type="cap" n="42"><head> De malandria i. de vulneribus cervicis.</head>
<p><seg n="1"> Si iumento malandriam de cervice auferre volueris, ita facies. Candentia prius cauteria praeparabis, deinde ferramento decarnabis sic, ne nervos tangas, et venulas, quascunque videris emittere sanguinem, aduris, ut possit cruoris fluxus inhiberi. Cave autem, ne cauteriis plus aduras et indignatione nervorum periculum facias. </seg><seg n="2"> Post axungia veteri cervicem perfricabis et fascia munies. Sequenti quoque die cataplasma imponere incipies ablatoque fervore lotio calido fovebis, deinde aceto et oleo dilues et medicamentis aptis curabis. Si iam videris cicatricem pilos renovare, pulverem ex canino capite combusto et adipem suillum recentem permisces et inducis: ex quo medicamento et sanitas consequitur et pilorum rediut ornatus.

</seg></p></div><div type="cap" n="43"><head> De destillatione cervicis.</head>
<p><seg n="1"> Si cervix destillationem patiatur, tumidior videbitur quam oportet; fetorem habebit canceraticum cum humore nigro et liquido. Cuius foramina scrutaberis diligenter, ne ulterius inter nervos aut armos sinum destillatio fecerit. Quod si accidit, pauca hinc difficulter evadunt. Nam his signis discrimen ostenditur: stridet de pectore et per nares humorem liquidum proicit. Hac ratione curabis. </seg><seg n="2"> Foramina desuper marrubio et sale pariter contuso implebis atque calcabis, subter autem cataplasmate apposito laxabis. Et si loci condicio patietur, diaeresin dabis, ut foras per plagam humor emanet. Tertio quoque die calida urina lavabis, deinde traumatico et pannis lineis limpida et depurata vulnera curare incipies, cuius compositio talis est: ervi pollinis sext., iris lllyricae unc. II, turis masculi unc. II miscebis et facies cephalicum medicamentum, quo uteris ad consummationem medelae. 

</seg></p></div><div type="cap" n="44"><head> De dissolutione scapularum.</head>
<p><seg n="1"> Quodsi iumento scapulae fuerint dissolutae, diligenter inspicies, ne quas inter nervos aut commissuras pendigines fecerit; quas si inveneris, ex quacunque parte plagas accipere poterit, cataplasmatibus mollire et scalpello vel cautere aperire curabis, ut sanies illa collectionis egeratur. Foraminibus autem traumaticum et linteola sicca calcabis. </seg><seg n="2"> Si quod inter nervos foramen factum fuerit, cautissime curato, ne ulterius aut ferrum aut cauterium procedat, neque tumorem neque putredinem lavabis, sed magis siccis omnibus curare festina; nam omnis humor destillationi praestat augmentum. Cum incisa vel usta duxerint cicatricem, ad confirmationem in ultimum imponetur causticum.

</seg></p></div><div type="cap" n="45"><head> De armis laesis.</head>
<p><seg n="1"> Si armos laeserit, in medio crure utroque solvuntur venae, et pulvere turis cum eo qui profluit sanguis copiose immixto armi liniuntur. Quodsi plus profluat quam necesse est, stercus ipsius iumenti fluentibus imponitur venis et fasciis alligatur. </seg><seg n="2"> Postero quoque die quasi epaphaeresis sit, et ex eisdem locis sanguis detrahitur atque similis in omnibus cura procedit. Ab hordeo abstinebitur, faeno sustentabitur exiguo per triduum. Deinde porri suci III cyathos et olei heminam miscebis et per cornu faucibus infundes. </seg><seg n="3"> Post sextum diem lente ingredi cogatur, et cum ambulaverit, mittatur in piscinam vel flumen aut mare, uti natet, cum spartea et pannis vincto pede; postea firmioribus cibis ad saginam pristinam revocandus est. </seg><seg n="4"> Si leviter dolebit, vino et oleo tepefacto perfricetur in sole; si validius dolebit, ventum in armum mittito atque pertundito a summa iuba infra digitos octo, ne cartilaginem tangas. Et cum inflaveris, ferula vel virga molli armum caedito, sale et oleo perfricato ipso die, postero tracta  uteris, cuius haec erit compositio: </seg><seg n="5"> similae sext. II, si defuerit, pollinis triticei sext. II cum aceto acri et cum tribus ovis miscebis; sed ovorum solum album mittes: adicies etiam pulveris turis unc. s.. Quae omnia manu subigis et in armos inducis et per dies multos armum aqua calida cum flore faeni fovebis diligenter, mollescat, tractam cotidie imponito, de vino puro armum lavato  additurus unguentum: </seg><seg n="6"> bacas lauri selib., olei sext., vini boni sext., nitri unc. III, sed nitrum et bacas lauri in pulverem rediges et cribrabis. </seg><seg n="7"> Ex quo in sole, cum calida armus fomentatus fuerit, inungatur ex tepido et diutissime confricetur. Post synchrisma ad curandos armos inducitur, et cum melius habuerit, natatum mittito. Quodsi eiecerit, iuxta consuetudinem ad rotam armum reponito et suprascriptis medicamentis curato. Si non senserit, ultimum est ut uratur. </seg><seg n="8"> Armi doloris haec sunt signa: pedem priorem tentum quasi rigidum aforis extrahit; sed convenit inspici diligenter, utrum ex percussura vel casu coeperit causa; et si ex percussura fuerit, prius locis suis reponenda sunt membra et sic reliqua facienda. Quodsi ex humore vel sanguine armi gravabuntur, sanguinem emittis a pectore vel unctionibus uteris.

</seg></p></div><div type="cap" n="46"><head> De genu emoto vel basi.</head>
<p><seg n="1"> Genu vel basim si emoverit, ad tormentum rotae vel machinae locis suis eiecta restitues, lanam sucidam ex oleo et aceto infusam imponis et alligabis ex more; tertio die solves fomentabisque, post resinam induces et piculam, ad ultimum malagma uteris aut caustico.

</seg></p></div><div type="cap" n="47"><head> De fractura articuli cruris vel coxae.</head>
<p><seg n="1"> Impulsu axium vel rotarum in circo vel in aliis locis varietate casuum animalibus crura franguntur aut coxae vel articuli. In qua necessitate si extra cutem fractura ossis eruperit, hoc est si <unclear/> exbersen fecerit, difficilem noveris et prope insanabilem curam. Similis desperatio est, si coxam fregerit aut acrocola aut supragambam; insanabilis est casus, quia non recipit ligaturam. </seg><seg n="2"> Si vero fractura sit sine vulnere in his locis, quae constringi possunt, hac ratione curabis. Primo fracturam recompones et fasciis mundis scissilibus infusis ex vino et oleo conligabis: insuper lanarum munimenta coniunges et regulas circumduces. Iumentum autem in canterio vel in scalis vel in suspenso locato, ne fracturam vel leviter commoveat; cui cotidie mane et ad vesperam suffundes, tertio die solves et expleta curatione ligabis. Quinto quoque, septimo aut nono die eadem facies, donec corpus inducat. </seg><seg n="3"> Post haec adicies muscum de vitice aut salicis radicem et ova cruda V, verum non regulis ut prius sed cirumductis ferulis alligabis. Die tertio solves et fomentabis, de resina et axungia perunges: ubi cura profecerit, malagma vel causticum inducis, non ante tamen permittis stare iumentum, quam dies XL praetereant. Hoc autem tempus est, quo divulsa vel fracta solidantur.

</seg></p></div><div type="cap" n="48"><head> De flegmone et marmore sive mallonibus.</head>
<p><seg n="1"> Plerumque in genibus vel articulis aut flegmon oritur aut marmora aut mallones. Quae vitia ex malo humore generantur et passionem cum deformitate tumoris ostendunt: sed ista distantia est, quod flegmon tuber est molle, marmor duritiam ostendit ex nomine, mallo inflatum tuber est sine dolore. Quibus recentibus potest facilius subveniri. </seg><seg n="2"> Primo lanam sucidam ex oleo et aceto induces, contra aquam frigidam et currentem animal constitues; post sine ferro hac ratione curabis. Sinapis et salis Alexandrini scrup. IIII, aceti cyath. II, axungiae veteris selib. simul conteres et induces, post diem tertium solvis. </seg><seg n="3"> Si aperturam fecerit, spongiam cum aceto et lasere imponis, vulnera styptico curabis. Praeterea locum, quem curare volueris, inducto psilothro decalvas, radicem filicis et ervum et ficus Afras contundes in pila et induces in panno, per triduum ligatum patieris manere. </seg><seg n="4"> Alii radicem filicis et ervum cum axungia veteri et aceto acerrimo putant oportere misceri. Item cineris quoque de foco unc. III, calcis vivae unc. VI vino subigito ad crassitudinem oxymellis, et antequam obdurescant, tubercula obline. </seg><seg n="5"> Quodsi assidue in recenti feceris, passionis molestia siccabitur; si vetustiora sint, punctis subtiliter inurantur, ne nervi igne vitientur. Talis quoque compositio spargere flegmonem asseritur: rhododaphnes unc. III, bituminis, nitri ana unc. III, axungiae veteris colatae unc. III. </seg><seg n="6"> Plerique dixerunt cauterio cuprino candenti duobus punctis debere praerumpi et flegmon effundi, licinio quoque intorto cum axungia et aceto et oleo loca, de quibus mucus eiectus fuerit, satiari: per foramina etiam ustionis lemniscum trahi debere, ut quidquid humoris est egeratur. </seg><seg n="7"> Post haec cataplasma ex faeno Graeco et vino confectum inducis. Cum usta ceciderint et tumor resederit, lemniscum eximis, traumatico curabis, ad ultimum causticum inducis. </seg><seg n="8"> Alii sagitta pertuso corio flegmon effundunt et lanam madidam cum aceto et lasere plagis inserunt; sic spongiam cum posca acri et lasere supra vulnus imponunt: tertia die solvunt, lanam eximunt, et tetrapharmaco curant quinque diebus vel septem. </seg><seg n="9"> Si vero marmor habuerit, ex quo validius claudicet et vix flectat articulos, inurendus est leviter. Cui post fervuram malagma, quae cupressina appellatur, oportet imponi. Ex qua curatione sanitas redditur et deformitas permanet. </seg><seg n="10"> Si autem mallon in genibus vel articulis excreverit, continuo curam adhiberi oportet, ne neglecta passione deformitatem tumor augeat vel obduratione diuturna convertatur in marmor. </seg><seg n="11"> Aperies in pedibus sive genibus dextra ac sinistra vel ferro vel cauterio cuprino, sicut superius declaratum est. Lemniscum traicies cum aceto et sale et oleo, et supra cataplasma imponis, donec fervor desinat et saniem faciat. Post purgatis vitiis lemniscos eximis et traumaticum imponis et ternis diebus interpositis solves et medicamentum renovabis, donec sanetur.

</seg></p></div><div type="cap" n="49"><head> De aquatilibus.</head>
<p><seg n="1"> Si aquatilia in articulis vel in gambis fuerint, frigido ferro omnino non sunt tangenda, ne abundantia humoris iumento discrimen importet. Sed utendum est scarificatione subtili et detractione sanguinis; post quae lanis calidissimis tam cum aceto quam cum optimo sale tunso et oleo vel axungia per dies V conliganda sunt loca. Si tardius haec cura profecerit, utendum est ferventissimo caustico, ut faciat ustiones. </seg><seg n="2"> Alia quoque ratione sanantur, si feclam, qua tinctores utuntur, et salem pro dimidia parte commisceas lanamque sucidam ex aceto affiges, post diem tertium soluturus. Si aperturam fecerit, farinam hordeaceam ex melle coctam cum lini semine et faeno Graeco inducis, ad ultimum malagma crudum impones. </seg><seg n="3"> Praeterea atramentum sutorium, gallulas minutas et alumen aequis ponderibus tunsum cum axungia miscebis, addito pulvere mali granati, nitro et aceto; quae in commune decocta vitium, si adiungantur, emendant. Ficus siccae cum sinapi contusae mixto aceto imponuntur. Post diem tertium soluto medicamento, si tardius profecerit, eadem cura renovatur. Cum melius habere coeperit, alutam impone articulis. </seg><seg n="4"> Alii opopanacem cum farina hordeacea coctum in modum cataplasmatis imponunt. Nonnulli fabam fractam in aqua decoquunt et mixto melle deterunt et in panno inducentes curant. Ad ultimum malagma cupressinum imponunt. Plures calcem vivam et cineres ex melle et vino commiscent et ozaenis frequenter imponunt; ad ultimum caustico utuntur. </seg><seg n="5"> Quae genera curarum et posterioribus pedibus adhibenda veterum censet auctoritas. Vsus invenit addito sale et aceto ciliciis ozaenas defricare, donec cruor aut tumor emanet. Quae observatio etiamsi non persanaverit, sequentes tamen adiuvat curas.

</seg></p></div><div type="cap" n="50"><head> De pedibus reumaticis et ventosis.</head>
<p><seg n="1"> Interdum reumatici iumentorum, interdum ventosi sunt pedes. Quae vitia nunquam tangenda sunt ferro, sed exsiccanda per malagma vel causticum et aliquando urenda leviter super venas, ut cauteriis meatus, qui humorem suscipiunt, angustentur et constringantur, ut pro tempore afferant medicinam: quia in totum, etiamsi intercisae et adversae sunt venae, non poterit talis causa sanari.

</seg></p></div><div type="cap" n="51"><head> De impetiginibus.</head>
<p><seg n="1"> Impetigines quoque in articulis vel genibus inter nervos commissuralibus locis aliquando nascuntur et fit vulnus simile ragadio et non facile sanatur, nisi stalticis vel stypticis rebus, non sine alligatura, vel interdum adustione curetur. Malagmas quoque convenientes oportet imponi.

</seg></p></div><div type="cap" n="52"><head> De uliginibus.</head>
<p><seg n="1"> Vligines etiam in pedibus, cruribus unguibusque vel sub armis aliquando generantur, quas quidam dulcedines vocant; habent similitudinem scabiei. Quae cum se diffuderint, pedes exulcerant ad similitudinem leprae, et urgente prurigine animalia sibi partes illas corrodunt vel alternis pedibus confricando vulnerant. </seg><seg n="2"> Quod vitium acritudo humorum consuevit generare, et ideo curatur detractione sanguinis, unctionibus et purgationibus ventris. Si radix cucumeris silvatici cum nitri pulvere misceatur, infusa per fauces humores pessimos purgat.

</seg></p></div><div type="cap" n="53"><head> De podagra iumentorum.</head>
<p><seg n="1"> Podagra vero nonnunquam solet occupare iumenta, cum hominum vitium transit in pecudes. Cuius passionis haec sunt signa: nec stare potest nec ambulare; sed si cogatur, claudicat et saepe se proicit, sicut indigesta ex hordeo animalia faciunt, quae propter dolorem non coquunt cibum. </seg><seg n="2"> Et ideo fit horridum et corpus eius calebit, venae etiam extabunt, natura submissa erit, in pedibus stercus haerebit propter nimium eorum calorem, sicut subtritis solet evenire. </seg><seg n="3"> Cui proderit, si non sinatur accumbere, sed minutim deambulet loco sicco, donec sudet. Multorum manibus confricandum est, ut vehementius sudet, sanguinem ei detrahes a capite de superioribus venis, sed non multum. Sequenti die de posterioribus locis detrahes supra talos, tertio de gambis vel desub ipsis dolorum locis. </seg><seg n="4"> Memineris semper parum oportere detrahere. Aquam calidam dabis in potu, in qua adicies pulverem nitri et triticeam farinam. Pollinem quoque turis acetabulum plenum in vino maceratum infundis ei triduo per nares singulas cotylas. </seg><seg n="5"> Betas etiam excoques et aquam earum ad tres cyathos suffundes, et exercebis eum singulis diebus. Ventrem quoque eidem expurgabis, ut auferatur humor pessimus, qui descendit in venas. </seg><seg n="6"> Hoc genus purgationis adhibebis: thymi acetabulum plenum in vino veteri dulci macerabis et singulas cotylas per nares eidem infundis, faenum viride adponis; quodsi defuerit, siccum nitro aspersum dabis. Si nihil profecerit, castretur et vitio carebit: nam podagra, raro vexat eunuchos.

</seg></p></div><div type="cap" n="54"><head> De orthocolis sive stilosis.</head>
<p><seg n="1"> Orthocola etiam iumenta vel stilosa dicuntur, quae contractionem nervorum patiuntur in pedibus et de capitibus ungularum calcant et sunt rigidis articulis et planas ungulas in terram ponere non possunt. </seg><seg n="2"> Quod vitium nascitur ex enormitate onerum et labore confragosarum viarum. Sed hac ratione curantur: sanguinem ei desub cirro vel de coronis detrahes, ungulas bene compones, pollinem ex hordeo et resinam cum axungia decoques et ter in die perunges. Tepida quoque, in qua verbenae decoctae fuerint, confovebis et tota eius crura acopo perfricabis. </seg><seg n="3"> Post dies V cataplasmabis eum ex polline hordei et lini semine et faeni Graeci aequis partibus ex vino decoctis: cataplasma imponis in omnibus cruribus ante acopo perunctis ab articulis usque ad genua. Quae loca lanis sucidis munies et fasciabis, et ter in die paulatim incedere facies. </seg><seg n="4"> Si hoc non profecerit, malagmam hanc articulis eius imponis: hammoniaci galbani opopanacis medullae cervinae resinae terebenthinae unc. II, apochymatis lib., resinae frixae lib. s., oleum vetus quod sufficiat: lento igne decoques et colabis, impones in aluta per dies plurimos omnibus pedibus, donec sani sunt. Sed necessaria festinatio est, quia sic solent remanere, si tardius cura praestetur. </seg><seg n="5"> Alii vero urendos censent palmatim in articulis, sed raro etiam prodest ista medicina.

</seg></p></div><div type="cap" n="55"><head> De pedibus et ungulis. </head>
<p><seg n="1"> Animalium ungulae asperitate ac longitudine itinerum deteruntur et impediunt incessum. Ex tortura quoque, si in aspero vel lapidoso itinere iumenta coguntur ad cursum, indignationes oriuntur. Postremo etiamsi nulla causa praecesserit, otiosa in stabulis ex collectione humorum incipiunt claudicare. </seg><seg n="2"> Oportet autem solum ungulae celeriter aperiri, ut per inferiores partes apostemata digerantur, ne eruptionem super coronulas faciant et difficile ac tardius cura procedat. </seg><seg n="3"> Cuius haec sunt signa: pedem priorem planum non ponet; quodsi suspendere videris gressum, ut diligentius intelligas causam, ungulam subradis et locum, quem videris nigriorem, digito pulsabis; si cesserit in dolore et maturum fuerit, aperies et saniem emittis. </seg><seg n="4"> Pendiginem circumcides ad vivum; ex oleo roseo et aceto et sale cum stercore ipsius linteola imponis, animal calceabis, tertio die solvis. Si caro excrescit, gramen decoques cum oleo et impones. </seg><seg n="5"> Si videris carnem ipsam nigrescere, inspicies, ne aliquam fracturam habeat neque clavum aut lapidem acutum aut spinam; propter quod fomentis et resina utaris, ut possit educi. Cum purum videris vulnus, traumaticum impone. </seg><seg n="6"> Post quod adicies fuliginem siccam. Cum autem compleveris curam, resinam remissam et sulfur imponito. Quodsi adhuc in alto apostema fuerit, hordeum vel fabam in aqua decoques et exinde fomentabis, ut exinde ad maturitatem possit adduci. </seg><seg n="7"> Subtritos pedes fomentabis aqua calida axungiaque veteri perunges; deinde testa candenti decoquis, alio post et sulfure pariter contrito lamina candente leviter ures per triduum. </seg><seg n="8"> Si vero contuderit, sanguinem de corona emittes et calida fomentabis, axungia veteri perunges, ovinum quoque stercus cum aceto permiscebis et imponis, quamvis alii caprinum efficacius credant. 

</seg></p></div><div type="cap" n="56"><head> Si pulmunculum ad aperturam fecerit.</head>
<p><seg n="1"> Si iumentum ad aperturam pulmunculum fecerit, scias totum solum, hoc est assem, hac ratione tollendum: ungulam subradis, deinde inter commissuram calcis et assis in circuitu incidis, sublevabis a parte priore et solum calcis retroversus expelles. Vbicunque pulmunculus fuerit, radis ad vivum et adicies linamentum ex oleo et aceto et sale et stercore ipsius, impones et calceas, tertia die solvis et tollis. </seg><seg n="2"> Post hoc fomentabis: farinam hordeaceam, resinam et acetum decoques, per triduum impones. Hoc enim medicamento etiam fracturam curabis, si frequenter apponas. Post etiam traumaticum cum linamento impone, et cum corpus fecerit, corium mali granati et bitumen Iudaicum ex aceto decoques et impones triduo, et cum solveris, iterum impone, donec obdurescat in cornu.

</seg></p></div><div type="cap" n="57"><head> Si exungulaverit iumentum.</head>
<p><seg n="1"> Si exungulaverit iumentum, cura difficilis, sed profutura, si non egebit industria. Papyrum candelarum purgatam subtiliter carpis, intingis in ovi crudi albumento, circa nudatum pedem in circuitu pones, panno et fasciolo superligabis, post diem tertium solvis, fomentabis farina frumentacea, resina, aceto et melle pariter decoctis; interdum lomentum pro farina mittis. </seg><seg n="2"> Si vulnus non erit purum, vino tepido lavabis, linamenta cum melle impone: cum purgaveris, traumatico uteris. Cum autem duxerit cicatricem, corium fabae cum pelle cervina combures, ex melle temperabis, addito pulvere bituminis Iudaici et mali granati cum aceto. Alternis diebus medicamentum renovabis, donec cornu ungulam faciat. </seg><seg n="3"> Ad ultimum sparteam veterem contundes, ex aceto in olla nova decoques, ex quo ungulam obdurescentem obvolves et ad plenam revocas sanitatem. Si suffusiones pedes patiantur, ficus siccas cum sale pro aequa parte contunde et ungulis impone.

</seg></p></div><div type="cap" n="58"><head> De pedibus attritis sive mollibus.</head>
<p><seg n="1"> Animalibus exiguae ungulae crescunt vel attritae reparantur, si alii capita VII, rutae manipulos III, aluminis tunsi et cribrati unc. VII, axungiae veteris pond. II, stercoris asinini plenam manum commisceas ac decoquas et utaris. Prudentius consilium est pedum tueri sanitatem quam passionem curare. Corroborantur autem ungulae, si iumenta mundissime et sine stercore vel humore stabulentur et stabula roboreis pontilibus consternantur. </seg><seg n="2"> Articuli quoque vel suffragines post iter calida foveantur et vino. Naturaliter autem molles ungulae solidantur, si hederae seminis duas partes et aluminis rotundi unam partem pariter contundas et calceatis pedibus per multos dies inducas. Item subtritis pedibus prodest: picis liquidae selib., aceti hem., salis lib., foliorum hederae quantum sufficit pariter contundis, et laboranti cotidie pedes perunges. </seg><seg n="3"> Mollissimae ungulae hoc uno medicamine, quo potentius nihil est, assolent indurari: lacertum vivum viridem in ollam novam mittis, adicies olei veteris lib. I, aluminis scissi Iudaici selib., cerae lib. I, absinthii tunsi selib. et decoques cum lacerto. </seg><seg n="4"> Cum fuerit resolutum, calentia universa colabis abiectisque ossibus et purgamentis liquatum medicamen in ollam remittes; et cum ungues indurare volueris, ungulam subradis et factum unguentum in cannam viridem mittes, adhibitis carbonibus prope fervens per cannam instillas ungulis: provisurus ne coronam tangas aut ranulas, sed his exceptis in solo et in circuitu solidaturus ungulam confricabis. </seg><seg n="5"> Memineris autem ungulas excrescendo renovari, et ideo interpositis diebus vel singulis mensibus talis cura non deerit, per quam naturae emendatur infirmitas.

</seg></p></div><div type="cap" n="59"><head> De dorso confirmando.</head>
<p><seg n="1"> Animalium dorsa ut laboris plurimum sentiunt, ita diligentius sunt curanda. Exceptis enim his, qui deputati sunt circo, reliquum equorum mulorum asinorumque genus sub sellis aut sagmis solo tergo praestat officium. Vnde laudabilior industria est, quae incolumitatem tuetur quam quae cupit laesa curare. </seg><seg n="2"> Nam diligenter defendit a vitio, si centones vel saga primum sufficientia deinde mollia imponantur et lota atque ad tempus diligenter excussa, ne aliquid sordium aut asperitatis inhaereat, quod sub pondere inulceret pellem. Tunc sagmarum vel sellarum mensura conveniens et apta qualitas debet adhiberi. </seg><seg n="3"> Si enim ista minora fuerint vel maiora, angustiora vel ultra modum lata vel quae non congruunt, graviter nocent. Hinc enim collisiones, suppurationes apostemataque nascuntur, cum nimis locus inaequali premitur pondere vel discindente tractura mercurius aut spina deteritur. Ipsorum quoque ponderum, etiamsi in stratis nulla sit culpa, enormitas nocet, et ideo temperanda est mensura, ne ferat vulnus.

</seg></p></div><div type="cap" n="60"><head> De dorso curando iam laeso.</head>
<p><seg n="1"> Quodsi dorsum sedentis iniuria tumere iam coeperit, in recenti statim mallonem ceparum, i. calamos siccos unde fasces dependent, in aquam ferventissimam mittis et aliquamdiu maceratum calidum super tumorem impones, fascia constringes vel cordiscum superimpones, una quoque nocte manere patieris: absque suppuratione palpabitur tumor. </seg><seg n="2"> Quodsi clavum fecerit, farinam hordeaceam cum foliis caulium contundis pariter et tepidam impones. Cinerem quoque cum oleo miscebis et inducis, quamdiu clavus cadat: cum ceciderit, lipara utere cum minutissimis pannis vel melle cum linteolis. Cum ulcus purgaveris, lycio percurabis.

</seg></p></div><div type="cap" n="61"><head> Si pulmunculus nascitur in dorso animalis. </head>
<p><seg n="1"> Si pulmunculus natus fuerit in dorso, difficile est eum medicamentorum appositione siccari. Sed si parvulus fuerit, cautere et praecipue cuprino aperiendus est, ut sanies quam collegerat, egeratur: tunc curandus est, sicut moris est usta curari. Sed commodius est pulmunculum decussatim ferro secare et eximere, ita ut pellem admodum recidas, ne, cum cicatricem duxerit, inveniatur epidermis. </seg><seg n="2"> Oleum, acetum et salem continuo addis in plagam, et ne nimius sanguis erumpat, stercus ipsius vulneri superponis et colligabis; die postero folia caulium tunsa cum oleo et aceto imponuntur per dies V. Cum iam ducere cicatricem coeperit, lycio curabitur.

</seg></p></div><div type="cap" n="62"><head> Si vulnus fecerit.</head>
<p><seg n="1"> Si vero fecerit vulnus, indulgebis otium, ut diligentius curetur et recepta sanitas confirmetur indutiis, nec imponendus est labor, qui rescindat adhuc teneras cicatrices. Sanatur autem ulcus, si gallas Syriacas combustas cum melle superimponas. Pulveres quoque corticum pini et florem calcis vivae aequo pondere miscebis et vulneribus inspergis. </seg><seg n="2"> Pilulas quoque cupressi tunsas et cribratas et cortices quercus tritos et in pulverem redactos mittis. Praeterea ossa sepiarum et testas etiam ostrearum in pulverem rediges et aerei quoque vasis fuliginem pariter miscebis, quae bene tunsa si frequenter asperseris, siccatum vulnus ducet celerius cicatricem.

</seg></p></div><div type="cap" n="63"><head> Vt pili renascantur.</head>
<p><seg n="1"> Quodsi pili tardius crescunt, vivam testudinem supra sarmenta combures et cineres eius in novum caccabum mittes, additis unciis III aluminis crudi, medullae etiam cervinae quod sufficit, ex vino infuso decoques et diebus plurimis imponis. Revocare pilos creditur pulvis de faba combusta vel de lupinis crudis vel de foliis ficuum combustis, si vino commixtus superponatur assidue. Quodsi nulla praecedente causa decidunt pili, spicam nardi et uvam passam pariter tundes et ex aceto decoques calidumque medicamen glabro corpori impones.

</seg></p></div><div type="cap" n="64"><head> Vt pili ex albis nigrescant.</head>
<p><seg n="1"> Si album pilum nigrescere cupias, atramenti sutorii scrup. III, rhododaphnes sucum scrup. IV, sevi caprini quod sufficit, pariter temperabis et uteris. 

</seg></p></div><div type="cap" n="65"><head> Vt albescant de nigris.</head>
<p><seg n="1"> Si e diverso album pilum facere volueris, cucumeris silvestris radicem lib. I, nitri scrup. XII in pulverem coges, heminam mellis adicies, quibus mixtis uteris.

</seg></p></div><div type="cap" n="66"><head> Si vermes fecerit animal.</head>
<p><seg n="1"> Si vulnus in dorso vel in quacunque parte corporis habere coeperit vermes et timetur, ne putredo ulceris migret in cancrum, nepetam et cedriam sive cyminum vel cicutam conteres ex aceto et impones. Calcem quoque vivam ex aceto acerrimo temperatam necare vermes experimenta docuerunt. </seg><seg n="2"> Si mercurius in dorso putredinem fecerit, utilissimum est cauteriare subtiliter, post ebiscum cum melle et vino conterere et imponere. Pannos quoque minutos cum oleo et aceto vulnera purgare manifestum est. Quo facto si necessitas suaserit, ustio rursus adhibetur. Ad ultimum cornu caprinum combustum et contritum ulceribus semper inspergitur et ad redintegrationem sufficit sanitatis.

</seg></p></div><div type="cap" n="67"><head> De cura lumborum.</head>
<p><seg n="1"> Lumborum quoque cura vicina est. Nam animalia aut <del>cum</del> nimio pondere aut cum transcendere fossas conantur, si posteriores resederint pedes, aut nimio frigore dolorem renum contrahunt. Ideoque aqua calida cum flore faeni diutissime confovendi sunt lumbi. Vnctionibus etiam calidissimis perfricandi et ad ultimum afronitro diluti inducto caustico roborandi. </seg><seg n="2"> Quodsi dolor vehementior fuerit, de inguinibus solvendae sunt venae, tunc sale oleo et axungia sanguini, qui profluit, mixta renibus illinuntur et si necessitas fuerit, cataplasmis utendum est. </seg><seg n="3"> Potio quoque renibus subvenit, si pilulas cupressi viridis XI super carbones exuras, nitri quoque unc. III asses et utraque in pulverem redigas cum mellis unc. III et vini veteris sext. IV et olei boni unc. III, quod per quatriduum pro aequa parte faucibus digeras. </seg><seg n="4"> Vitio lumborum medetur hemina seminis brassicae cum sextario polentae tunsa, ex aqua frigida subacta atque imposita dolentibus locis. Sisymbrium quoque cum polentae sextario et aqua subactum medetur. Efficacius tamen est, si cupressi folia ad modum heminae diligentissime contundas et polentae sextarium admisceas acrique aceto subactum dolenti imponas. </seg><seg n="5"> Praeterea resinae durae unc. VII decoques ut liquescat, cui ferventi supersperges hordeaceam farinam, quamdiu spissetur ad similitudinem pultis, quod diu subactum et calidum ita, ut manus pati possit, superillines renibus. Quodsi frequenter renovaveris, et dolori subvenit et tumori. </seg><seg n="6"> Si vero tanta indignatio fuerit, ut eiusmodi non sentiat curas, aut cauterio cuprino locis opportunis urendo deprimes puncta, ne deformetur animal, aut si vilius est et necessitati aptius quam decori, craticulatim, sicut moris est, ures.

</seg></p></div><div type="cap" n="68"><head> Quibus signis dolor renum indicetur.</head>
<p><seg n="1"> Renum autem dolor his agnoscitur signis: posteriores ungulas trahit, lumbi vacillabunt, cauda deiecta erit, faeculentum minget, ilia dura atque contracta. Interdum ita laesi sunt renes, ut sanguinem mingant. Et si vivum effuderit, insanabilis est passio; si parum cruoris habuerit, scito posse curari. Cui post detractionem sanguinis de matrice vel de femoribus hanc porriges potionem: porri sectivi sucum ex aqua dabis.

</seg></p></div><div type="cap" n="69"><head> De internis musculis renum.</head>
<p><seg n="1"> Saepe musculi, qui sub renibus sunt, vexantur ex casu; et dexteriores facilius curantur, sinistri medelae afferunt tarditatem. Optimum est quotiens ceciderit iumentum loco non moveri, sed aqua frigida perfundi et postmodum unguentis uti. Quae passio haec praeferre consuevit indicia: renes obdurescunt et contrahuntur, vultus erit tristis, coxam trahet et colligere se non poterit. </seg><seg n="2"> Quae valitudo nascitur aut longi itineris fatigatione aut ab anfractu clivosarum viarum. Incitatio quoque cursus et saltus extensio hanc afferunt causam. Sanguinem igitur a visceribus oportet emitti, prout qualitas corporis patietur utendumque potionibus ad causam necessariis, molli dormitione animal collocandum.

</seg></p></div><div type="cap" n="70"><head> Si extalis exeat animali.</head>
<p><seg n="1"> Ex perfrictione nonnunquam animalibus foras procedit extalis. Qui hac ratione curatur: scalpello scarificabis, praecipue loca quae videntur eminentiora similiaque vesiculis. Quae post scarificationem digitis exprimentur et decarnantur, pulvere etiam salis confricantur, donec cum sanguine totus humor exsiccetur. Post calida et sale fovebis et deprimes intusque remittes, et continuo revertetur ad locum. Si non profecerit, altero die intus missis digitis curabis indita lipara vel meliloto, donec sanetur. </seg><seg n="2"> Quod vitium si ferro tangere dubitas, hoc medicamento curabis cotidie: castorei unc. III, salis nostratis pond. II, salis hammoniaci lib. I, sinopidis Ponticae sescunc.: haec omnia tunsa et cribrata pariter decoques, in extalem pones et alligabis; cotidie autem lixiva calida fovebis et medela continua usque ad sanitatem. Potionibus autem thermanticis calefacies aegrotum. </seg><seg n="3"> Alii in hac passione cum axungia ad manum extalem fulciri et reponi oportere dixerunt, post spongiam apponi, caudam supra alligari. Si tamen aliquantis diebus fuerit cura neglecta, prius foveri asserunt ex lixiva vel sale in muria calenti et sic reliquas curationes impleri.

</seg></p></div><div type="cap" n="71"><head> De dolore testium.</head>
<p><seg n="1"> Testium dolor animalibus saepe contingit, qui his proditur signis: nec incedere poterit nec cubare; ilia eius inflantur et obdurescunt. Quorum ista curatio est. </seg><seg n="2"> Sanguis de utrisque femoribus emittetur; post lotium vetus putridum in vase supponetur et lapides molares ferventes illic mittentur; animal sagis diligentissime usque ad ungulas cooperiatur, ut vapore lotii venae testium sudent. Post aqua calida confoveantur, nitrum et alumen scissum pariter conteres diligenter, et admixto oleo testes fricando perunges. </seg><seg n="3"> Si molares lapides defuerint, qualescunque calefacies et mittes in lotium. Alia quoque huius rei proditur medicina: lentis heminam decoques admixtoque vino in mortario teres, cupressi folia scrup. IV mollissima pariter trita commisces, tantundem etiam suillae adipis adiunges vinumque vetus rursus asperges, panno illinitum testibus impones, donec sanitas procuretur. Si tardabitur sanitas, testes subter stellatim cauteribus urito vel leviter scarificato.

</seg></p></div><div type="cap" n="72"><head> De tumore testium.</head>
<p><seg n="1"> Quodsi testes tumebunt, hordeum comburito pulveremque ex eo trito suillae adipi permisceto, ex quo medicamento mane et vespere testes illinito. Physicum autem creditur testes animalium oblinitos canino felle sanari. </seg><seg n="2"> Alii auctores aqua calida testes, cum dolent, fovendos esse dixerunt, suffumigandos etiam viridibus foliis cupressi, quae arbor specialiter mederi testibus creditur; sed si defuerit, testas ardentes nihilominus in aqua calida mitti, et inde suffumigari, post cretam Cimoliam cum stercore bubalo et aceto acerrimo calente induci et cotidie renovari, quousque sanitas subsequatur.

</seg></p></div><div type="cap" n="73"><head> Si natura revocari non possit.</head>
<p><seg n="1"> Si natura iumento exciderit ut revocari non possit, in aqua frigidissima constituendum est et ibi fovendum; cum substrinxeris, manum in anum ei inicies et contra vesicam fricabis, post diligenter cooperies, ne perfrigescat. Potionem dabis stercus suillum cotidie ex vino aut in aqua dulci, donec liberetur.

</seg></p></div><div type="cap" n="74"><head> Si iumentum sanguinem minxerit.</head>
<p><seg n="1"> Si iumentum sanguinem minxerit veI assellatum fuerit, hac ratione curatur. De superiore vena sanguis auferatur, asfodeli quoque herbae radix teretur et cum vini albi dulcis duabus cotulis per os infundetur, ut glutinosa videatur. </seg><seg n="2"> Alvo prodest etiam farinam triticeam cum adipe suillo et pulvere de corio mali granati decoquere, et non crassam potionem sed liquidam per os defundere. Non solum a cursibus, sed etiam ab ambulatione abstinendus est, ut glutinet venam quae interius rupta est. Contingit enim ex cursu vel saltu, ut intrinsecus vena rumpatur; quapropter rebus stypticis et his, quae consolidationem faciunt, curandus est et defendendus a frigore. Cui et super renes hoc anacollema oportet imponi: bulbos rufos L, cocleas vivas contusas V, ova V, anagallici lib. I, quae omnia pariter bene trita commisces et renibus eius impones. </seg><seg n="3"> Quod prodest etiam illis, quibus evulsi vel emoti sunt renes. His autem quibus per nares effluit sanguis, pusca frigidissima caput eorum fovebis, modicum salis adicies; post anacollema suprascriptum in capite et temporibus oblinies et medicamento constrictis venis fluxum sanguinis reprimes.

</seg></p></div><div type="cap" n="75"><head> De dysenteria.</head>
<p><seg n="1"> Si dysenteria iumentum apprehenderit, reversatur eius extalis, qui ut curetur circumsecandus est cautissime, ne intestinum, quod praepositum est extali, tangatur. Quod si fuerit laesum, iam non rediet: sic remanebit et patulus erit extalis et facile procidet intestinum; statim vitae periculum facit.

</seg></p></div><div type="cap" n="76"><head> Si otiosum animal sanguinem mingat. </head>
<p><seg n="1"> Animalibus otiosis et pinguibus contingit ex pletura sanguinem mingere, cum hoc, quod abundat, erumpendi per urinas invenit viam. Attenuati etiam et exhausti animalis interdum est urina sanguinea; quod accidit aut nimio ascensu aut labore ponderum aut nimietate cursus. </seg><seg n="2"> Sed illis, qui ex deliciis et abundantia contraxerint passionem, de matrice auferendus est sanguis; attenuatis venam laxare contrarium est. Vtrisque tamen salutaris est potio, si lac caprinum cum amuli tribus obolis et urceolaris herbae sucum per os frequenter infundes. </seg><seg n="3"> Certissima quoque ad ipsorum salutem potio praedicatur, si tracanthi unc. s., opii scrup. I, storacis scrup. III, nucleos pineos purgatos CCX infundas in vino ac diutissime conteras, post magnitudinem nucis avellanae cum ovis III et vini optimi sextario resolves et ad cornu faucibus digeras per dies continuos VII; quod etiam hominibus prodest ad fabae magnitudinem cum ovo dedisse.

</seg></p></div><div type="cap" n="77"><head> Si animal sanguinem vomat.</head>
<p><seg n="1"> Si vero sanguinem animal reicit, oportet genestae sucum dare cum vino aut porri sucum lixivo oleoque permixto faucibus infundere. Aliquando animalia sanguinem vomunt, quibus hac potione succurretur: absinthium Ponticum et spicam nardi aequis ponderibus in caccabo novo cum aqua coques et dabis in potu.

</seg></p></div><div type="cap" n="78"><head> Si percussa vena claudi non possit.</head>
<p><seg n="1"> Sanguis interdum nimium per venam cum percussa fuerit et claudi non potuerit, erumpit. Remedium est, stercus ipsius animalis superponere fluentibus venis: aut si perseveraverit, uri cauterio subtiliter, ne nervi laedantur. Floccum etiam tomenti oleo tinctum venae admoveto. Etiam assem ligneum in vena, qua sanguis effluit, ponis et ligas: praesens est remedium.

</seg></p></div><div type="cap" n="79"><head> De indignatione vesicae.</head>
<p><seg n="1"> Vesicae indignatio generatur ex plurimis causis et propter urinae difficultatem celerrimum, immo praesens discrimen importat. De qua valitudine diligentius tractare convenit, ut passionis competens medela succurrat. Quae his agnoscitur signis: mingere non poterit, omnia crura flectentur, ventrem demittit ad terram. </seg><seg n="2"> Et si difficulter mingat, dysuria appellatur; si quando guttas per veretrum mittit cum labore, stranguria dicitur: cum in totum non potest mingere, ischuria appellatur, et vicinus est morti. Propter quam extensionem tubercula nascuntur in dorso, et praefocatio circa fauces ex dolore ventris. </seg><seg n="3"> Cui hac ratione succurres: depectorabis et sanguinem quantum sufficit detrahes, et sic accipiet laxamentum. Praeterea manum cum oleo tepido in anum mittes, et si qua stercora intus impedimento sunt, abstrahes. </seg><seg n="4"> Post cum libra olei salis triti plenum acetabulum misces et calefactum in anum inicies iumento in locis pronis posito, ut facilius ad interiora descendat: dulcedo enim sequitur ac solutio ventris et dolor mitigatur. </seg><seg n="5"> Quae remedia si tardius subvenerint, manum et brachium perungito, tum magno sensu atque cautela in anum inicito in partem dextram et reversato in sinistram; vesicam manu plena leviter premito, ut incipiat urinam producere, sicque liberantur; valde premere contrarium est. </seg><seg n="6"> Ex his autem causis passio ista descendit: si iumentum in opere aut cursu magna parte diei cogatur et urinae faciendae spatium denegetur, tunc a vesicae meatu usque ad veretrum nascitur tumor et cum dolore egestionis foramen angustat. </seg><seg n="7"> E diverso si iumentum exerceri solitum diebus plurimis steterit, indigestione nascuntur spurcitiae ex humore, efferuntur usque ad vesicam, compunctiones etiam et morsus urinali fistulae praestant; ex quo stranguria plerumque contingit. </seg><seg n="8"> Ex perfrictionis etiam indignatione dysuria assolet evenire, cum nimio rigore meatus intumuerit: et ideo calefactionibus diversis frigoris solvenda est celeriter iniuria. </seg><seg n="9"> Interdum ex indigestione hordei vel cum aquam frigidam avidissime biberint, dolorem ventris animalia patiuntur, et propter vicinitatem commota vesica stranguriam sustinent. Aliquando et stercus pullinum, vel alia noxia in cibo sumpta, cum inflationem fecerint, impediunt minctionem. </seg><seg n="10"> Bestiolus etiam, qui appellatur buprestis, araneae similis, si cum faeno devoratus fuerit, animal praefocabit. Aquam quoque caeno vel limo turbidam si bibat, meatus impedit minctionis. </seg><seg n="11"> Vermes quoque vel lumbrici si intestinum exulceraverint, vesicam laedunt et dupliciter animalibus discrimen important. Quod his deprehenditur signis: si animal quod tardius mingit latera sibi scalpit vel terram mordet, scias eum vermium vel lumbricorum dolore torqueri. </seg><seg n="12"> Cui hac ratione succurris: brassicae subtilissima folia contundis et commisces vini boni cotulas IV, et per sinistram narem infundis. Sulfur etiam vivum in pulverem rediges et cum oleo totum ventrem animalis et veretrum perfricabis; absinthium etiam largiter cum vino decoques et per sinistram narem defundes. Laser quoque Syriacum et nitri pulverem cum vino decoques et per os digeres. Inambulationibus et leni cursu exercebis. </seg><seg n="13"> Tunc in locum mollem vel herbidum vel aquam leniter labentem ad urinam invitabis. Facilius autem provocabitur, si ubi aliud animal minxerit teneatur. </seg><seg n="14"> Quae praemittenda sunt, ut veniatur ad curam. Aqua enim calida diutissime lumbi foventur et renes, tunc avenam agrestem et vini dulcissimi duas cotulas decoques et per sinistram narem colatum defundes humorem; ficus praeterea optimas excoques in aqua cotulas IV, mixtoque nitri pulvere similiter defundes. </seg><seg n="15"> Alium quoque cum vino decoctum et per sinistram narem infusum producit urinam. Memineris autem ex eo momento cum in hanc inciderit passionem, hordeum ei subtrahendum penitus et potum; herbam viridem vel farraginem ad substantiam dandam. </seg><seg n="16"> Sarmatarum autem, quorum equitatus apud veteres plurimum valuerunt, usus invenit, ut animalia a collo usque ad pedes involvantur de sagis suppositisque carbonibus vivis addito castoreo suffumigentur, ut totum ventrem testiculosque eorum castorei fumus vaporet; et confestim detractis carbonibus cooperti deambulant et mingunt. </seg><seg n="17"> Alumen scissum et sales fricato admixtoque oleo et melle collyrium longum et tenue facito et in scapi ipsius foramen inserito: continuo provocabitur. </seg><seg n="18"> Inde opopanacis quantum digiti minoris extremitas est cum vino decoques et per narem dextram dabis. Alii cepas acerrimas purgant et leviter contusas tres aut quinque ponunt in anum, et sic deambulare faciunt. </seg><seg n="19"> Ad urinam inventus est qui affirmaret, priores ungulas equi ipsius radi et teri cum vini sextario et per nares infundi, ad celeritatem minctionis physica ratione prodesse. </seg><seg n="20"> Betas quoque et malvas decoques et aquam earum calentem cum melle ad unum sextarium naribus infundes. </seg><seg n="21"> Si tempus virides denegat cibos, faenum melicrato aspersum praebebis, vel sucum ptisanae hordeaceae cum melicrato similiter dabis. Aliquanti rosmarinum decoquunt et ex ea calida testes fovent. Cimicem etiam vivum in aurem animalis mittunt, alium super naturam, qua mingit, confricant; certissimum dicitur. </seg><seg n="22"> Porros decoques et sucum eorum exprimes ad sext. I, et cum vini veteris hemina olei acetabulum permisces et per narem dextram dabis, deambulatum ducis. Vulgare sed verum est: lutum de via ex lotio cuiuscunque equi factum vinoque permixtum et colatum naribus infundes. </seg><seg n="23"> Apii radices cum vino aut melicrato decoctas praebebis, pulverem quoque turis ovumque crudum cum vino dulci per os convenit dari. Oleo et vino permixto et calefacto supra renes et ilia spongiis confovebis. Ex melle quoque decocto et sale collyrium longum et tenue foramini inditur, qua manat urina. Musca etiam viva loco ipsi immittitur vel mica turis apponitur vel de bitumine collyrium inseritur, ut provocet urinam.

</seg></p></div><div type="cap" n="80"><head> De ventris fluxu.</head>
<p><seg n="1"> Quibus modis constrictus venter solvi debeat saepius dictum est. Nunc exponendum est, quemadmodum solutus possit astringi. Res enim haec animalibus nimis periculosa est, nisi velox medicina subvenerit. Cuius necessitatis de experimento principale remedium est balaustii semunc. ex vino austero vel aceto per os defundere. Hordeum combustum ex vino austero dabis. Caryotas tundes et gallas Syriacas et exinde datur potio salutaris. </seg><seg n="2"> Talis quoque subvenit compositio: cerae unc. II, sordis lardi lib. I, piperis semunc., piculae semunc. diligentissime tundes, casiae unc. s. tritam pariter consperges, offas facies solito minores, intinges in ceram remissam et sic digeres. Stercoris ovilli denarios III aceti mulsi sext. I per cornu dabis. Herba rubea trita restringit, si detur in vino. </seg><seg n="3"> Spongiam Afram intinges in pice liquida, post combures, farinamque eius cum vino austero defundes. Farinae triticeae heminam, sevi caprini unc. I, lactis heminas II, Siculi vini heminas III pariter commisces et digeres. Nitrum quoque, si potest fieri, virginem diligentissime tritum et in pulverem redactum cum hemina aceti semunciam dabis. Pulvis ex pumice cum vino in potu datus mox medetur.

</seg></p></div><div type="cap" n="81"><head> De verrucis.</head>
<p><seg n="1"> In folliculo vel in ano aliisque partibus corporis nascuntur aliquando verrucae et vitium deformitatis important. Hac ratione curandae sunt: lino subtili constringetur ipsa verruca, dein causticum crudum imponetur et sponte decidet. Ferro etiam praecidetur et cauterio leviter adusta sanatur.

</seg></p></div><div type="cap" n="82"><head> De vitiis coxarum.</head>
<p><seg n="1"> Interdum iumentis misera fit coxa. Cui de venis femorum a visceribus sanguis emittitur et in vase diligenter excipitur; admiscetur etiam pulvis sulfuris, nitri, bacarum lauri et feclae tritae, et contra pilos diutissime perfricatur, et per triduum sic manere patietur. </seg><seg n="2"> Aqua etiam, in qua verbenae coctae sunt, tepida ter in die fomentabis per dies VI: pedem, quem sanum habet, clavo ferreo, vel si defuerit, spartea calceabis, cui rotulam ligneam subicies et addita fasciola diligentissime colligabis, ut suppositura illa faciente partis illius, quae misera est, planam ungulam possit poliere. </seg><seg n="3"> Synchrisma etiam perungues in sole, et non minus quam unam horam contra pilum diligentissime confricabis. Si eiusmodi cura tardaverit, contra coxae commissuram quatuor foraminibus cutem pertundito et pannos vel lemniscos ex aceto et oleo sub cute per foramina traice per triduum, post traumatico illinitos pannos diebus IX per eadem foramina traicies. Interdum curabis, ut calida verbenacea utaris et sic lemniscos subicias. </seg><seg n="4"> Undecimo quoque die lemniscos educes et incretas locum, ut cutis ad pulpas adhaereat. Cum cicatrices se clauserint, causticum impones. Hac ratione emota vel eiecta coxa sanabitur. Sed si coxam eiecerit vel emoverit, quod a mulomedicis dicitur filum laesisse, certior faciliorque curatio rei inventa dicitur a barbaris. </seg><seg n="5"> Nam claudum animal in sole constituunt, vino et oleo calefacto colefium ipsum, hoc est iuncturam coxae, diutissime confricant, donec sudet. Tunc de loro longiore vel funiculo grosso pravam coxam alligant. Vnus animal capistro trabit, ut sensim currat, alius lorum vel funem tenens laxum sequitur et subito, dum animal currit, recta ad se coxam ipsius impetu retrahit. Si sonuerit, scias loco suo redisse, et paulisper cessabis; post sensim deambulando temptabis. </seg><seg n="6"> Et si rectum pedem ponat et non claudicet, ulterius animal non vexabis, sed per triduum fomentabis de calida verbenacea, post causticum induces. Quodsi prima die reponi iunctura non potuerit, secunda die vel tertia simili ratione coxam saepius trahes, donec revertatur ad locum. </seg><seg n="7"> Quidquid autem vexatum vel motum fuerit aut ictu rotae aut quocunque alio casu in prioribus vel posterioribus partibus vel gambis vel articulis vel genibus, hoc anacollema constringit et solidat: bulbos rufos XXX, cocleas vivas XXX, anagallici lib. I, herbae plantaginis viridis manum plenam diligentissime contundis et misces, additis tribus ovis, cum stuppa impones et colligabis: laxata constringet et humecta siccabit.

</seg></p></div><div type="cap" n="83"><head> De laccis gambarum.</head>
<p><seg n="1"> Si iumento laccae natae fuerint in gambis, his agnoscitur signis: dextra ac sinistra ad similitudinem vesicae inflabitur cutis. Curabuntur autem ratione, qua flegmina in genibus diximus oportere curari. Est et alia medicina: lentem, quae super aquam natat, colliges et contundes additaque veteri axungia colligabis: vitium exsiccare perhibetur. Si gamba vel armus aut aliquis locus ex ictu tumere coeperit, cretam Cimoliam et rubricam ex aceto acerrimo macerabis et oblinies.

</seg></p></div><div type="cap" n="84"><head> De gamboso.</head>
<p><seg n="1"> Si gambosum factum fuerit et recens passio est, de tibia sanguinem emittito, lanam sucidam circa eum ligato. Cave ne fomentes aut cauterio tangas: utrumque enim in tali curatione contrarium est. Malagma cruda uteris; tertio die semper solvis et curas. Cum videris animal profecisse, causticum inducis. Si quod iumentum coxam fregerit aut supragambam, scias non posse curari, quia ligaturam istae partes tenere non possunt.

</seg></p></div><div type="cap" n="85"><head> De his qui laeduntur a rotis.</head>
<p><seg n="1"> Si iumentum rotae aut axis ictu fuerit elisum, in recenti lanam sucidam ex aceto et oleo collinito per triduum, post ficum duplicem et nitrum pariter terito et imponito, die tertio solvito ac renovato. Si nihil profecerit, malagma tetrapharmacum imponito per triduum. Si et ipsa tardaverit, imponito malagmam, quae dicitur meliacinus, usque dum sanat.

</seg></p></div><div type="cap" n="86"><head> De syrmatico i, qui coxam subito trahit.</head>
<p><seg n="1"> Syrmaticum iumentum his ostenditur signis: prodiens de equili vel de loco, ubi steterit, coxam trahit et transversam ungulam inflexa corona terrae superponit, unde et syrmaticum a tragoedorum palliis dicitur, quae trahuntur. Sed quamvis alienata horum vel emota coxa videatur, si super ipsum pedem cessim repellantur, continuo emendabitur gressus, et sine claudicatione rectus incedet. </seg><seg n="2"> Ex hac autem ratione contingit: si in commissuram vertibuli ex corruptione corporis vel ex perfrictione natus humor intraverit, tunc se defundet ad nervos et eos reddit immobiles et velut alienatos. </seg><seg n="3"> Qui hac ratione curantur. Sanguis desub gamba detrahitur copiosus, in quo admisces salem, adarcen, sulfur, mannam turis, feclam, nitrum, bacas lauri aequis ponderibus: tunsa omnia atque cribrata vino quoque veteri et oleo miscebis cum sanguine ipsius. Qua unctione praeparata post inflationem inlinies. Coxam calida, in qua verbenae decoctae sunt, interposito triduo diutissime confovebis, post unctionem renovabis. </seg><seg n="4"> Si ex hac re plenam non receperit sanitatem, mittis eum in sudis et post sanitatem vulnerum ures cautere in ipso vertibulo similiter, ut in sciatico fieri consuevit. Quaecunque autem de ozaenis ceterisque vitiis articulorum vel de ungulis priorum pedum dicta sunt, eadem scias etiam in posterioribus debere servari.

</seg></p></div><div type="cap" n="87"><head> De morbo alienato ex quo refecta animalia moriuntur.</head>
<p><seg n="1"> Alienatum morbum auctores vocaverunt, quotiens haec signa procedunt: patentes oculos animal habebit nec sentiet hominis adventum; quibus et labia et ipsa orificia intumescunt, quasi ab aliqua bestiola contacti sint. Quem morbum alii auctores arabum nuncupaverunt. </seg><seg n="2"> Est autem nequissima passio, primum quod pestifero transitu contagionem spargit in plurimos, deinde quod imperitos decipit specie sanitatis. Nam refecta et bene curata animalia subito ex hac passione inflata moriuntur. Alienatus autem et maleus vocatur, alienatus quod animalibus eripit sensus, maleus quod pestilentia internecivum contagium facit. </seg><seg n="3"> Plerumque autem vermibus viscera interna consumit. Quorum morsu pertuso aqualiculo, animalia suffocata subito moriuntur, sed si velocior medicina succurrat, hac ratione sanantur: de cervice sanguinem detrahes; potionem  compones eiusmodi: </seg><seg n="4"> anagallici lib. I, hyssopi lib. I, abrotani selib., aristolochiae rotundae selib., manna croci unc. III, absinthii erratici unc. III, trixaginis unc. III: quae omnia contundes et cernes, ex aqua mulsa copiose decoques et animal aegrotum diebus plurimis potionabis. </seg><seg n="5"> Sed quia plerumque huius aegritudinis pestilentia transit in proximos, totum gregem, si inciderit, ut singulas heminas singulis degeras, potionare te convenit, frequentissimis etiam suffumigationibus stagnare pariter et curare, sicut in maleo superius constat expositum. Quibus usque adeo mutanda sunt pascua, ut, si fieri potest, in aliam transmittendi sint regionem. Nam qua transeunt, labris et ipso anhelitu inficiunt universa. Velocius autem curabuntur, si separati fuerint atque translati.

</seg></p></div><div type="cap" n="88"><head> De roborosis.</head>
<p><seg n="1"> Roborosa passio dicitur, quae animal rigidum facit ad similitudinem ligni. Cuius haec signa sunt: totum corpus astrictum, extensae sunt nares, aures rigidae, immobilis cervix, os constrictum, caput extensum, colligati armi vel crura, pedes etiam constricti, ut nulla commissura flectatur: cuius caput si erigere volueris, terrigiis oculi praecluduntur, spina praerigida, et ideo distendit et erigit caudam, ut eam flectere aut movere non possit, dura ilia, astricti renes; cubare penitus non potest. </seg><seg n="2"> Contingit autem haec passio ex nimia perfrictione vel spasmo nervorum vel tremore, unde et tetanici dicti sunt. Plerumque in hanc valetudinem incidunt, qui, cum ab igne castrati fuerint, negliguntur et inambulantes frigore laeduntur. </seg><seg n="3"> Quorum nervi recenti dolore et frigore compellente spasmum patiuntur et obdurescunt in robur. E diverso etiam altius quam expedit in pedibus usta iumenta vel quoquo alio loco contractis nervis patiuntur spasmum et robur incurrunt. </seg><seg n="4"> Ex nivibus quoque vel pruinis aut si in nimio rigore sudabunt vel ex calidis stabulis producuntur in frigus, fieri assolent roborosi. Sed si a posteriore parte fuerint deprehensi, ut morbosus desidat in lumbos, opisthotonici fiunt; calefactionibus tamen unguentisque curantur. </seg><seg n="5"> Si quos vero robur a priore parte comprehenderit, ita ut os aperire non possint, desperandi sunt, quia constrictis dentibus fame perire coguntur. </seg><seg n="6"> Qui autem ex toto corpore aequaliter prenduntur ita ut ex aliqua parte os valeant aperire, tam diu unctionibus calidissimis perfricandi sunt, donec sudent, opertique sagis plenioribus loco calidissimo statuantur ignisque iuxta eos fieri consuevit sine fumo, ut amplius sudent. </seg><seg n="7"> Surculi quoque laurei validiores in os eorum inter molas mittantur, ut rodendo eos agitent maxillas et calefaciant. Fabam quoque solidam cum bacis lauri mixtam ieiuno dabis; aquam quoque calidam offeres ad potandum ventremque ipsius cum mulsa calida admixto castoreo clystere purgabis, oleumque optimum cum suco ptisanae mixtum per narem sinistram defundes. Hordeum emolitum cum furfuribus admixtum dabis ad substantiam, donec sanetur. </seg><seg n="8"> Aliquanti dixerunt oportere eos aere candenti in arena fluviali vel maritima colligatos obrui, ita ut caput eorum extet et nares, et tam diu retineri, donec sudent. Sed ex suprascripta cura saepe plures constat esse sanatos. </seg><seg n="9"> Quod si ex hac re non profecerint, ures eis cervicem dextra sinistraque decussatim, saccellionem ex furfure super totum tergum calidum impones per triduum. </seg><seg n="10"> Et hac unctione cotidie uteris in sole, si caluerit, vel in calidissimo loco: cerae lib. I, afronitri lib. I, resinae terebintinae selib., galbani selib., castorei selib., opopanacis selib., piperis unc. I, medullae cervinae unc. I, olei veteris quod sufficiet, vini veteris optimi quantum opus fuerit admisces et uteris. </seg><seg n="11"> Praesens tamen experimentum atque remedium est, si picem liquidam cum oleo et vino veteri decoquas calentique medicamine iumentum perungas; ex qua unctione etiam auriculas cum oleo liquefacto oportet infundi, ut sanitas matura proveniat. </seg><seg n="12"> Sed ut venae eorum calefiant intrinsecus et conceptum frigus exsudent, necessaria potio est, quae roborosos tetanicos et opisthotonicos salubriter curat: dauci seminis unc. II, cumini Alexandrini unc. II, agallici, castorei, abrotoni unc. sing., trixaginis unc. II, mannae croci unc. I, hyssopi unc. I, piperis albi semunc., </seg><seg n="13"> quae omnia diligenter tunsa atque cribrata redigantur in pulverem, ex quo bina coclearia lassis et periculose se habentibus cum suco ptisanae tepidae propinantur: fortioribus vero cum vini veteris calida hemina defunduntur in os, nunquam tamen sine oleo, propter leniendam potionis austeritatem et canalem faucium mitigandum. </seg><seg n="14"> Alii auctores eiusmodi passionem hac dicunt ratione curandam: de temporibus sanguinem detrahes excipiesque diligenter; adiecto nitri pulvere sale atque castoreo animalia perfricari et loco calido statui oportere atque hanc offerri potionem: lac caprinum, rutam, bacas lauri, piper album, oleum et fabas solidas; hordeumque etiam datur, ut agitet edendo maxillas. Die tertio de cauda sanguinem tollunt et renes calidis unctionibus fovent. </seg><seg n="15"> Interdum etiam in balnea intromittunt animalia, ut diligentius concalescant; dant etiam cotidie potiones. Fustes quoque vel de salice vel de robore in os mittunt, ne maxillarum usus indormiat. Si melius habere coeperit, post XII dies coopertum exercebis ut sudet. </seg><seg n="16"> Si ista non valuerint, uteris superius declaratis. Plerique asseverant ficulneas frondes roborosis oportere praeberi, quae naturaliter calent, potionem quoque per os dandam: opopanacis unc. II, storacis unc. III, gentianae unc III, mannae croci unc. III, murrae scrup. I, piperis longi scrup. II cum vino veteri tepido atque ad cornu digerere. </seg><seg n="17"> Hac etiam unctione ad curandum robur vel expellendum frigus utuntur: cerae lib. I, resinae terebentinae unc. VIII, opopanacis unc. II, medullae cervinae unc. II, storacis unc. IV, bacarum lauri selib., olei irini prout opus fuerit: quae omnia in unum adiecta in aqua decoquunt et perfricantes inungunt.

</seg></p></div><div type="cap" n="89"><head> De hydropicis.</head>
<p><seg n="1"> Hydrops non levius animalia quam homines frequenter infestat. Vitalibus namque vitiatis, cum digestio ciborum plena non provenit, humor noxius perniciem corporis tumoremque consuevit inferre. Quam valetudinem haec signa demonstrant: </seg><seg n="2"> turget venter, et crura testiculi  scapulae lumbi latera et tergus inflantur usque eo, ut nec in capite eius appareant venae. Cui cum sub lingua tetigeris, subtussiet. Hunc ambulationibus brevibus opertum gravioribus sagis, donec sudet, exercebis in sole et adversum pilos per totum corpus postmodum confricabis, </seg><seg n="3"> cibum daturus radices cum foliis suis, quia et purgationem faciunt et vitio medentur; faenumque conspersum aqua nitroque praebebis, die ac nocte maceratos lupinos in aqua rursumque siccatos praebebis in cibo. Radices quoque vel folia cucumeris silvatici, quae ventrem commovent, eidem dabis, ut purges. </seg><seg n="4"> Quae curatio si morabitur sanitatem, evocandus est humor. Quatuor itaque digitis ab umbilico ad veretrum versus sagitta punges, ut peritonaeum ipsum rumpas; sed cave ne intestinum tangas et animal perimatur. Subicies fistulam centetalem et patieris humorem currere quantum existimaveris necessarium; quem in vase excipies. Cum fistulam abstuleris, duo vel tria grana salis in plagam inseres, ne claudatur et super emplastellum impones. </seg><seg n="5"> Alia vel tertia die quasi epaphaeresin facturus denuo fistulam appones, humorem eicies, donec per partes totum exsicces. Tunc vulnus curabis solemniter potionesque catharticas per os frequenter digeres. Inter dies usque ad sudorem exercebis. Quanto fortior esse coeperit, tanto diligentius est curandus et semper abstinendus a potu, ut tepidum et modicum ad substantiam bibat.

</seg></p></div><div type="cap" n="90"><head> De fartosis.</head>
<p><seg n="1"> Fartosi quoque talis est passio: iumentum cum biberit, inflatur et sufflat. Hac id ratione curabis: cineris vel lixivae sext. I plantaginis semen unc. V conteres et cum vino dabis et oleo celeriter, usque quo residat inflatio. Alii auctores asserunt ab umbilico duobus digitis contra pectus plagam fieri debere et fistulam poni et educi humorem vel aquam noxiam usque ad sextarios IV vel amplius, si maior est tumor. </seg><seg n="2"> Sed cautius est per partes saepius tollere, ne repentina exsiccatio periculum faciat. Potionibus utendum esse dicunt, quae urinam moveant; frequenter etiam fricandus est, ut sudet; pro faeno gramen accipiat et pro hordeo cicer infusum. Prodesse etiam dicunt, si inter pigmentarios frequentissime deambulet animal, quia diversi odores latenter pulmonibus prosunt. </seg><seg n="3"> Dant etiam huiusmodi potionem: petroselinum et malum granatum contundunt et cum vino veteri per os digerunt. Apium quoque, quantum appetere voluerit, offeres ad edendum. Asparagi silvestris radicis unc. II cum vini veteris sextario decoquunt ad tertias ut redeat ad heminam et per os digeres.

</seg></p></div><div type="cap" n="91"><head> De Tympaniticis.</head>
<p><seg n="1"> Tympanites quoque hydropi similis est, sed aliis agnoscitur signis. Venter quidem ei erescet ut hydropico et cervix fit rigidior; sed nec testiculi nec crura intumescunt. </seg><seg n="2"> Convenit itaque tympanitico calidum cinerem cum liquamine optimo in panno vel linteolo umbilico vel ventri supponere et fasciis colligare; sed a pluribus animal tenendum est, ne colluctando demoveat ligaturam. </seg><seg n="3"> Radicem panacis, sil Gallicum pariter conteres, cum oleo et vino tepefactum per cornu faucibus digeres. Praeterea thymum silvestrem et argium in vino decoques et singulas heminas per triduum dabis. </seg><seg n="4"> Tympaniticum etiam haec signa monstrant: ciborum bibendique fastidium, exiguus somnus aut nullus. Si per nares mucos coeperit mittere, desperabis; si mundas nares habuerit, hac ratione curatur: cremorem ptisanae et defruti binos cyathos per triduum dabis tepidos. </seg><seg n="5"> Praeterea hyssopi unc. IV alium viride manum plenam, palmas n. XX, faeni Graeci cyathos VI, aquam cisterninam et vinum odoratum vetus pariter admisces, diligentissime decoques et potionem per triduum dabis.

</seg></p></div><div type="cap" n="92"><head> De lienoso.</head>
<p><seg n="1"> Lienosi ut manifestum est periculum, ita manifesta sunt signa. Nam oculi invertuntur, suffusi sunt sanguine, tardius ambulat, collum habebit extensum, qui fit deterior et rigidus. </seg><seg n="2"> Quae passio principium indicat roborosi, quorum latera intumescunt sive cervicis media spina ad similitudinem alvei fit concava, astringuntur aliquando maxillae. Quod vitium consuevit inferri ex nimia perfrictione, cum animalium dorsa aut frigore aut pluvia aut grandine caeduntur aut nivibus. </seg><seg n="3"> Quius ista curatio est. De cauda parum sanguinis demes: nam si amplius sustuleris, infrigescit et rigori additur rigor; admisces in eo merum et oleum, calefacies, statim dorsum et cervices perunges, saccellum quoque ex furfure calido impones, ut totam spinam tenere possit et lumbos. </seg><seg n="4"> Altera die extergebis diligenter et unctione eadem perfricabis. Supra quam similiter cum furfure calente saccellum pones, hoc usurus unguento: medullae cervinae lib. I, mannae turis unc. III, dipli unc. III, castorei unc. III, opopanacis unc. III, apochyma unc. III, resinae terebintinae unc. II, resinae frixae unc. III, cerae lib. I, olei laurini unc. V, olei cyprini lib. I, olei daucini sext. I. </seg><seg n="5"> Ex his sicca quae fuerint, tundes et cribrabis, cetera supra carbones solves, quibus creta admisces et leviter decoquis; in vase novo, uncturus cum necessitas postulaverit, reponis ac servas. </seg><seg n="6"> Hac quoque potione intrinsecus curabis: absinthii unc. I, aristolochiae unc. III, betonicae unc. I, petroselini semunc., trixaginis unc. I, turis masculi unc. III, castorei unc. II, mannae croci unc. II, contunde pariter et cerne, ex aqua mulsa et oleo diffunde per fauces, absque dubitatione curabis. </seg><seg n="7"> Alii auctores asserunt sanguinem de brachiolis detrahendum, abstinendum animal ab hordeo; alium, nitrum, marrubium aequis ponderibus tritum cum absinthio Pontico et cum vino austero per os dandum. Cum biberit, deambulet, spongiis calidis foveatur, pressa manu diutissime perfricetur. Si ventris permanserit tumor, pectus cauteribus inurendum est. </seg><seg n="8"> Post quintum diem ternos digitos ab istis hac atque hac inurendum est iterum; observabis autem, ne venam forte comburas.

</seg></p></div><div type="cap" n="93"><head> De emplectico.</head>
<p><seg n="1"> Emplecticus autem, quia similem sustinet passionem, perfricandus est unctione superius nominata et, si necessitas postulaverit, inurendus.

</seg></p></div><div type="cap" n="94"><head> De fragmatico.</head>
<p><seg n="1"> Si fragma inciderit iumentum, his agnoscetur signis: febricitabit, oculos introversus reducet, aures tensas habebit et rigidas, terram pedibus tundet. Quod hac ratione curabis: sanguinem detrahes de matrice adiunctoque oleo et vino tepefacies, totum iumentum contra pilum diligentissime confricabis, loco tepido statues, et curasti.

</seg></p></div><div type="cap" n="95"><head> De eo qui aquam timet.</head>
<p><seg n="1"> Aliquando iumenta aquam timent, quae dicuntur hydrofoba. Signa huius haec sunt: venas omnes habebit extensas, sudabit suffusis oculis, tremorem frendoremque patietur, illidet se parietibus, ex qua passione converti consuevit in rabiem. </seg><seg n="2"> Cui hac ratione succurres: sanguinem ei de inferioribus detrahes et a cibariis abstinebis, in loco clauso ut lumen videre non possit constitues, magno silentio aquam in situla vel alveo ita apponis, ne audiat sonitum; manipulum rutae conterito et bacas lauri n. XV, olei rosei selib., aceti unc. I commisceto, aures et caput diligentissime perunges; sanabitur.

</seg></p></div><div type="cap" n="96"><head> De spasmoso.</head>
<p><seg n="1"> Spasmos certum est animalia sustinere. Quae necessitas his declaratur indiciis: subito concident et articuli eorum extensi sunt, et toto corpore palpitant; aliquando etiam de ore spumam mittunt. Cui escam porriges pusca nitroque conspersam, cucumeris quoque silvatici pulverem et nitrum tritum per dies VII in potione dabis ut purget. </seg><seg n="2"> Sanguinem quoque marinae testudinis dimidiam cotylam, aceti tantundem, vini tantundem, laseris aliquantum pariter admisces et suffundes in nares. Vtile dicitur si oleo aceto nitro terga eorum frequentissime confricentur.

</seg></p></div><div type="cap" n="97"><head> De epilepsia.</head>
<p><seg n="1"> Quadam ratione lunatica animalia sicut homines repente corruunt et intermoriuntur. Quorum ista sunt signa: iacentia contremiscunt, salivae per os effluunt, desperata pro mortuis repente consurgunt et pabulum appetunt. Cartilaginem narium eorum digito tentabis: quanto frigidiorem inveneris, tanto plus casurum scias; si minus frigida fuerit, rarius cadet. </seg><seg n="2"> Cuius ista curatio est. De cervice ei copiosum sanguinem detrahes, post quintum diem de temporibus tolles, loco calido tenebrosoque constitues, totum corpus thermanticis confricabis unguentis, cerebrum quoque eius et auriculas pice liquida cum oleo laurino mixta perunges et mittes intrinsecus; </seg><seg n="3"> caput etiam  aluta vel cerebellari communies; potionem autem dabis eiusmodi: silei radicem unc. II, panacis radicem unc. I, diagridii unc. I, cucumeris silvestris unc. I: quae omnia bene trita commisces, cum mellis sext. I decoques, ex quo cocleare plenum in aquae calidae sextarium et olei drach. III mittes et per os defundes. </seg><seg n="4"> Caput quoque eius saepe curabis. Radicem Dianariam, id est herbae Artemisiae, in pulverem rediges et per fistulam naribus insufflabis. Radicem quoque lasaris tunsam si naribus defuderis, eadem ratione proderit. Si autem passio perduraverit, caput ei ures, ut apioso fieri consuevit.

</seg></p></div><div type="cap" n="98"><head> De eo qui aquam revomit.</head>
<p><seg n="1"> Animalia saepe aquam revomunt quam biberant. Quae passio de nimia perfrictione descendit, cum stomachus paralysin ex frigore sustinet. Sed hac ratione curantur: sanguis de cervice detrahitur, potiones thermanticae propinantur, unctionibus calidissimis armi pectusque confricantur, purgatur cum naribus caput, et si necessitas postulaverit, sinapizantur.

</seg></p></div><div type="cap" n="99"><head> De sideratico.</head>
<p><seg n="1"> Sideraticia iumenta dicuntur, cum venas vacuas percusserit frigus aut aestus aut impleverit cruditas aut ieiunia bulimum fecerint. Redditur enim stupidum animal et titubans ambulabit. Quod mollibus cibariis lenissimisque potionibus curari oportebit ita: unc. I lasaris et heminam mulsae sucumque ptisanae aliam heminam miscebis; et si ex frigore causa est, cum vino et oleo tepidum dabis; si ex aestu, cum rosato praebebis; si ex cruditate, abstinebis a cibo; si de bulimo, escas offeres largiores.

</seg></p></div><div type="cap" n="100"><head> De percusso a sole.</head>
<p><seg n="1"> Sol quoque canicularis ardentium animalium percutit cerebrum, quibus de temporibus sanguis emittetur et simili ratione curantur. His autem ostenditur signis, quia deiectum caput portare coguntur.

</seg></p></div><div type="cap" n="101"><head> De cruditate.</head>
<p><seg n="1"> Cruditas iumentis aegritudinem generat, quae hac ratione dignoscitur: modo in unam partem, modo in alteram ambulant et inclinant se. Quorum ista est medicina: sanguis eis de cervice detrahetur, a potu et cibariis abstinentur. Si aestas est, refrigeratorias accipient potiones; non parum etiam natare compellitur.

</seg></p></div><div type="cap" n="102"><head> De bulimo. </head>
<p><seg n="1"> Bulimum animalia sustinent frequenter ex fame, aliquando ex lassitudine. Cuius ista sunt signa: oculi interius fugiunt, incertus est visus, corpus tremebit. Qui hac ratione curandus est, ut primo omnium defricetur ex vino oleoque tepefacto, tunc panis mundi mollem partem vino infundes et cum eodem confricabis; si chylon feceris, per cornu faucibus digeres: reparabitur. Quodsi permanserit bulimus, similae heminam cum sextario vini infundes et per cornu digeres. Quodsi iter agens inciderit bulimum, ubi necessaria desunt, terram vivam faucibus infundes aut offas facies et per os digeres.

</seg></p></div><div type="cap" n="103"><head> De anhelitu. </head>
<p><seg n="1"> Quodsi ex anhelitu inflatio contigerit, cuius causae ratio reddi non potest, puscam calidam cum spongiis cerebro eius appones et pectori et in aures oleum laurinum mittes, frigidissimo loco eum constitues, nares quoque titillabis, ut frequentius sternutet: quo facto statim exhilarabitur.

</seg></p></div><div type="cap" n="104"><head> De aestu.</head>
<p><seg n="1"> Si aestuaverit animal et defectionem patietur, brassicae folia cum apio contundes et cum vini sextario permiscebis et per narem sinistram infundis. Si vero fortius aestuaverit, petroselini, ormini, dauci, silis Gallici, abrotoni, alii, scinoanthus aequis ponderibus tunduntur et cum aqua mulsa data ab aestu relevant. </seg><seg n="2"> Quodsi ita his membra defecerint ut concidant, quibusdam placet abstineri eos a potu et sitientes in aqua frigida una hora stare, et continuo reparantur. Alii dixerunt hordeaceam farinam cum vino per cornu faucibus infundi. Plerique experti sunt triticeam farinam cum aqua frigida datam continuo profuisse vel certe tria ova cruda cum puleio et pusca oleoque permixto faucibus infuderunt. 

</seg></p></div><div type="cap" n="105"><head> De paralytico.</head>
<p><seg n="1"> Paralysin ad similitudinem hominum iumenta patiuntur, quae his ostenditur signis: ambulabit pravus in latere ad similitudinem cancri, cervicem incurvabit, ut solent habere quibus fractae sunt, rectos pedes mittere non potest; si coegeris, parietibus se illidunt, cibum autem et potum non recusant. Hordeum autem ipsius udum semper apparet. Hac observatione sanabitur. </seg><seg n="2"> Sanguis ei de temporis parte contraria, non qua contractus est, tolletur, unctionibus thermanticis perfricatur cervixque eius assidue corrigitur usque eo, ut critellis ex ligno appositis contracta cervicis pravitas dirigatur. Loco autem calido stabulatur sicut roborosus; cui ipsae potiones dantur. </seg><seg n="3"> Si parum tot medelarum adiumenta profecerint, cervices eorum uruntur, non qua contractus est, sed ex parte contraria: de cautere accipiet palmam ab armo usque ad verticem auriculae, et in tempore uritur ad mensuram semissis, in alia autem parte temporis quasi stellam parvulam cauterio facies et in parte renum usque ad mediam spinam virgulam dabis solemniter, et curasti.

</seg></p></div><div type="cap" n="106"><head> De intrinsecus rupto.</head>
<p><seg n="1"> Iumenta nimio saltu vel cursu aut ruina cum aliquid intrinsecus ruperint, vulsant. Quorum ista sunt signa: stranguriam patiuntur, excreasunt etiam purulentum et quotiens volutata fuerint, non revolvuntur nec se excutiunt. Et si recens ruptura fuerit, sanguinem magis excreabunt quam pus. Quae curantur glutinosis et lenibus cibis. </seg><seg n="2"> Talem etiam accipiunt frequentissime potionem: turis masculi unc. I, opium unc. I, heliotropium quod intubum agrestem vocamus unc. I, rutae unc. I, quae omnia diligenter trita cum vino austero quatuor mensuras Atticas per dies singulos dabis ad cornu, donec intus quae rupta sunt glutinentur.

</seg></p></div><div type="cap" n="107"><head> De insania.</head>
<p><seg n="1"> Animal nonnunquam invadit insania, ut praesepium frangat seque morsu laceret; impetum etiam in homines facit ut fera, auribus micat, oculis erit attentis et splendidis, ex ore egerit spumam. Quem caute, ne medentem laedat, diligenterque constringito. Sanguinem de cervice et de cruribus ei detrahito rursumque in tenebris contineto, donec appetat cibum. </seg><seg n="2"> Cum coeperit ad patientiam revocari, sucum cicutae unum acetabulum et aquae unam heminam admisces et per os defundis. Post rutam conterito et supra cerebrum ponito, caputque lanata pelle constringito curaturus ut calide stabules. Talis quoque potio equis subvenit rabiosis: bacas lauri IX, olei purgati grana XX in unum diligentissime conteres et cum vino veteri candido per narem sinistram inicies.

</seg></p></div><div type="cap" n="108"><head> De pletura.</head>
<p><seg n="1"> Si animalia, dum sudant, hordeum comederint vel ipsum hordeum novum fuerit quia vehementius calet vel copiosus quam oportet otiosa pascuntur, absque dubio indigestio et pletura comitabitur. Quae passio his agnoscetur signis: sudabit, inligati sunt armi, ambulabit incertus. Sanguis ei de cervice detrahetur, aceto oleoque permixto totum corpus diligentissime confricatur, levibus ambulationibus exercendus est et ab hordeo penitus abstinendus. </seg><seg n="2"> Cui eiusmodi subvenit potio: brassicae folia contundes sucumque exprimes, murrae pulverem, parum liquaminis et vinum vetus optimum misces, quod per triduum per os defundes; ita digestio et sanitas consequetur. Aliquanti praecantatione tentant afferre remedia; quae vanitas ab aniculis solis diligenda est, cum animalia sicut homines non inanibus verbis, sed certa medendi arte curentur.

</seg></p></div><div type="cap" n="109"><head> De passione pulmonum.</head>
<p><seg n="1"> Pulmones ut integri praestant substantiam vitae, ita vitiati periculum afferunt mortis. Quorum dolor manifestis declaratur indiciis: stertet et tussiet graviter, excreabit etiam purulentum. Si aegritudo longior fuerit, de prioribus claudicabit pedibus, gravem foetorem naribus expellet, difficile se collocat, sed febriens praesepio incumbit, corruptum assellabitur. </seg><seg n="2"> Aliquando in corpore ipsius similia furunculis tubercula nascuntur. Quorum aegritudo difficilis, sed hac potione curanda est: turis masculi unc. I <del>hyssopi unc. II, folii unc. I</del> mannae croci unc. I, murrae unc. II diligenter tundis et cribras, ex quo pulvere unum coclear cum tribus ovis et aquam temperabis et defundis per os. Si cibum non appetit, pro aqua lac caprinum miscebis et addito mellis cocleario propinabis. </seg><seg n="3"> Sucum quoque ptisanae cum oleo roseo et pulvere superius comprehenso vel ovis per os dabis ad cornu. Offas quoque ex duobus sextariis farinae triticeae et ex uno ervi pollinis facies, quibus admiscebis ex suprascripto pulvere quinque coclearia; ex lacte etiam cuiuscumque pecoris eam consperges. Salutare est, si septenas diebus singulis digeras, quas cotidie ad substantiam dabis, donec cibos tentet appetere. </seg><seg n="4"> Cui omnem escam propter fastidium viridem oportet offerri, et contrario lenticulam vel triticum cum hordeo torrefactum cum palea dabis, ut quidquid ex diversitate ciborum voluerit eligat. Lac tamen recens cotidie ei convenit dari. Deambulet plurimum; ubi coeperit convalescere, ad exercitium revocandus est. Si lac defuerit, aquam, in qua ervum prius lotum die ac nocte permanserit, dabis ei bibere. </seg><seg n="5"> In causa pulmonum de cervice vel de palato his sanguis aufertur, quibus nec fastidium evenit et fortiora sunt corpora. Cineres quoque ulmi loti et infusi in aqua cum vino veteri optimo odorato heminas singulas miscebis et dabis. Quodsi vehementius vexabitur et aegritudo transierit in morbum: radicem lentisci, turis drach. II, murrae drach. I, croci semunc. contere diligenter et suffunde cum vino. </seg><seg n="6"> Sunt et ista remedia: uva alba in ore equi frequenter exprimetur, semen radicis datur in vino, amygdalae frixae cum aqua offeruntur. Sed est alia efficacior potio: cardamomum. unc. II, costi unc. II, cinnamomi unc. I, eryngii radicis unc. II, cassiae unc. II, storacis semunc., quae omnia, si validior et sine febre fuerit, cum vino, si febriens, cum suco ptisanae per os dabis.

</seg></p></div><div type="cap" n="110"><head> De orthopnoico i. plagiorigido.</head>
<p><seg n="1"> Orthopnoicum iumentum his agnoscitur signis, ut etiamsi trahatur ambulare detractet: anhelat graviter, frequenter suspirat, runcos ducit, ilia suspendit, dum manducat tussit. </seg><seg n="2"> Ex quo vitio difficile liberatur, licet in longum protrahat vitam. Pulmo enim eorum contrahendo se comburit, unde et macies cum morte insequi consuevit. </seg><seg n="3"> In recenti tamen hanc curam festinanter adhibebis: sanguinem de pectore detrahes et mero oleoque permixtum atque calefactum perunges. Lixivum quoque diligentissime tritum et cum oleo optimo temperatum per nares diebus V continuis eidem digeres. Potionem postmodum dabis: sinapis Alexandrini frixi, sulfuris vivi, murrae, cardamomi species aequis ponderibus contundes et cernes, cum melle optimo decoques. </seg><seg n="4"> Ex quo medicamento ad magnitudinem nucis in vino nigro calido dilues et cotidie per os potionabis. Alii murrae unc. II, sulfuris vivi unc. I, nitri semunc., picis liquidae pusillum deterunt additoque melle et vino vetere odorato candido per nares saepius infundunt. </seg><seg n="5"> Curabis autem ne algeat, temperabis exercitationibus ut sudet: et non solum in potione, sed etiam in faeno nitrum cum melicrato aspersum semper accipiat. 

</seg></p></div><div type="cap" n="111"><head> De opisthotonico.</head>
<p><seg n="1"> Opisthotonici quoque similis passio indicatur. Orthotonicus est, qui totus est rigidus, opisthotonicus, cui in posterioribus partibus morbus insederit. Cuius ista sunt signa: aures rigidas habebit, collum extensum, oculi minores, tensa pellis in facie, labra gravia, ut oscitare aut os aperire non possit, cibum potumque fastidiet, et cauda fit rigida, gressus incertus, membra distensa, difficile progreditur et frequenter in posteriorem recidit partem, unde et opisthotonicus nominatur. </seg><seg n="2"> Quod genus passionis hieme curare difficile est, aestate autem si diligentior fuerit cura obtinebis. Quae passio per aestatem his nascitur causis, si iumentum ardentissimo fuerit sole percussum, vel si in itinere, ex priore claudicans pede, coactum fuerit ambulare vel currere et vehementius sudaverit; ex dolore vel si armum laeserit vel supra ipsum iacuerit, ut armus indormiat. </seg><seg n="3"> Hieme autem, cum de itinere vel de exercitatione venerit cum sudore et steterit sub divo in frigore aut in loco humecto aut in marmorato vel in tessellato, vel si frigore maxillae obdormierint, tunc ista aegritudo contrahitur. </seg><seg n="4"> Cui hac ratione tentabis succurrere: adipis porcinae lib. II, piperis triti drach. I, cerae lib. I, resinae terebentinae selib., olei veteris lib. II pariter decoques et calidissime totum animal perunges. </seg><seg n="5"> Multi ervum decoquunt calentemque aquam capiti ipsius languentis infundunt. </seg><seg n="6"> Alii in stercore ipsorum calido obruunt aegrotantem, ut languorem exsudet. </seg><seg n="7"> Plerique colligata iumenta commodum credunt arenis sole ferventibus operire. </seg><seg n="8"> Haec quoque potio traditur salutaris: piperis triti grana X, cedriae pondus scrup. III, nitri olcen unam, mixturae laseris Cyrenaici globulum ad magnitudinem fabae trita atque permixta, addita olei floris hemina et vini veteris summi sextario, bis in die per os digerunt. </seg><seg n="9"> Expertum dicitur sanguinem bubulum calidum et fumantem, sed moderate per cornu faucibus infundere. Quodsi forte defuerit, turis cribrati et salis triti ternas olcas cum vino optimo prodesse dixerunt. </seg><seg n="10"> Calidis medicamentis animal expedit dum sanetur perungi. Adipis quoque porcinae recentis colatae quantum existimaveris, cum oleo optimo et vino summo et melle commisces et ad carbones decoques ac per nares infundes. Malagma quoque de calidis speciebus in carbonibus cum oleo cyprino vel communi, sed veteri, solvitur et perungitur. </seg><seg n="11"> Post curam operitur sagis, et in sole calido exercetur a sessore tripodans, usque dum sudet. Post sabanis validioribus abstergetur et denuo unctum operitur, pice quoque liquida admixto oleo perungitur et exercetur: non tamen nimia pix sit, ne corium laedat. </seg><seg n="12"> Nonnulli iam validioribus de cervice sanguinem detrahunt. Plerique in balneum ducunt: calidissimis potionibus curant, id est lasare, cymino, aniso, oleo, bacis lauri, ex quibus cotidie aliquid cum vino ministrant. </seg><seg n="13"> Unctionibus quoque istis utuntur: cerae lib., resinae unc. IV, opopanacis unc. II, medullae cervinae unc. II, olei storacini unc. III, olei laurini unc. IV, quae omnia decoquunt, et in sole aut in loco calido perungunt. </seg><seg n="14"> Alia quoque unguenti compositio talis est: bacas lauri sext., cumini sext. II, sulfuris vivi unc. III, galbani unc. III, resinae unc., olei sext. II, quae omnia decoques et uteris.

</seg></p></div><div type="cap" n="112"><head> De lethargico.</head>
<p><seg n="1"> Lethargici quoque iumenti ista sunt signa: iacebit semper et dormiet, neque cibum appetet neque potum; cum excitatum fuerit continuo gravatur et se proicit, macescit; quamcunque ei dederis potionem tanquam dormitans vix suscipiet. Quem hac ratione curabis. </seg><seg n="2"> Substernito in stabulo ubi stratum cubet. Cui caput fomentabis ex calida cum puleio decocta, postmodum perunges oleo cum adarce trito, ita ut caput eius et aures infundas, ea usurus potione: camomillon Illyricon et herbam Artemisiam in aqua decoques, ex qua cotidie binas cotylas propinabis. </seg><seg n="3"> Cui et pedes priores frequenter fomentabis calida: solet enim haec passio ab strictura pedum contingere. Est quidem periculosa curatio; cuius ista sunt signa: oculi eius lacrimabuntur quasi lippiant, in praesepe incumbit, dormitat, a posterioribus ambulans nutat et totus gravatur. </seg><seg n="4"> Cui sanguinem detrahes de pede priore dextro et de femore sinistro, ex quo eum perunges. Herbam Artemisiam contusam et cribratam dabis cum lixivi sextario et olei cyathis duobus per triduum; quarta die intermittes. Quodsi cibaria non appetit, ervum mollitum ex aqua tepida bibat. </seg><seg n="5"> Si minus profecerit, lini semen cum aqua in olla decoques et heminas singulas per dies singulos dabis addito melle quod sufficit. Quae potio etiam febricitantibus prodest.</seg><seg n="6"> Lethargicum animal frequenti excitatione prohibendum constat a somno. Assidua quoque iniungenda est ambulatio, si ante omnes pedes eius miseris in fomentum. Nam furfures sale et aceto permisces et calentes ungulis adpones. Farinam quoque triticeam cum tritis salibus et puscae sext. I faucibus infundes. </seg><seg n="7"> Herbam Artemisiam tunsam cum oleo et modico lixivo dabis ad cornu. Abstinebis ab hordeo et fabae solidae sextarium porriges ut vigilet, donec duriori edometur cibo. </seg><seg n="8"> De cervice quoque sanguinem detrahes. Depletum hac potione curabis: acori Pontici unc. III, calami Syriatici unc. II, spicae nardi unc. II, radicis capparis unc. II, tunsa et cribrata miscebis et terna coclearia cum sextario aquae tepidae dabis in potu. Nunquam frigidam nec nimium calidam, sed tepidam parum ad bibendum semper accipiat, assidue flagello excitandus aut voce, ut vitium timore deponat.

</seg></p></div><div type="cap" n="113"><head> De morbo regio i. aurigine.</head>
<p><seg n="1"> Si quod iumentum morbum regium habuerit, his agnoscetur signis: utrique oculi virides fiunt, cervicem inclinatam habebit in dextram partem, de pede sinistro videbitur claudicare. Cuius ista curatio est: loco tenebricoso, ubi lumen non possit videre, claudetur et operietur sagis ita, ut nec oculi eius appareant. Bis in die oleo et vino tepido ungetur atque defricabitur. </seg><seg n="2"> Lapides molares non minus pondera V in ignem imponuntur, animalis caput copulatur ad pedes; cum bene canduerint, sub eius naribus apponuntur et perfusi oleo suffumigant os nares et oculos, ut morbi virus exsudent. Quod per VII dies continue est faciendum. Tali etiam ratione succurretur: sanguine caprino et lacte ovillo, sil Gallicum, costo oleoque pariter admixto potio conficietur, quae per dies XII dabitur.

</seg></p></div><div type="cap" n="114"><head> De bili i. coleribus.</head>
<p><seg n="1"> Sed interdum bilis, quae colera appellatur vulgo, solet iumenta vexare. Quae passio his declaratur indiciis: commovetur ac volutatur ut strophosus. Sanguinem ei de cervice emittis, daturus eiusmodi continuo potionem: herbae trixaginis nigrae unc. semis, mannae croci unc. I, nitri unc. II, vini optimi sext. I conteres et ex aqua mulsa heminam I per sinistram narem defundes.

</seg></p></div><div type="cap" n="115"><head> De bili arida.</head>
<p><seg n="1"> Quodsi aridam bilem habuerit, myrtum agrestem cum vino contritam per dextram narem defundes, pro hordeo far triticeum dabis. Potionem temperabis ex aqua.

</seg></p></div><div type="cap" n="116"><head> De coli passione.</head>
<p><seg n="1"> Coli passio gravissimos cruciatus iumentis consuevit inferre ita ut cardiaci et strophosi esse credantur. Sed his agnoscetur signis: cum stat, repente concidet ita ut arreptum putes; si satis suspensum fuerit, dolor subsequitur et iacet nonnunquam: cum frigidam aquam acceperint, tremunt sudant anhelant. </seg><seg n="2"> Quibus hac ratione succurretur: asari Pontici unc. I, petroselini unc. I, feniculi seminis unc. I, piperis nigri unc. II, marrubii unc. I, abrotani unc. I, anethi scrup. III, levistici unc. I, centaureae seminis unc. I, chamaepityis semunc., eupatorii scrup. IIII, pulei acapni unc. I, rutae unc. I, apii seminis unc. I, gingiberis semunc. pariter contundes et cernes. Tunc mellis optimi pondera II cocta et despumata cum omnibus misces, ex quo medicamento ad magnitudinem nucis Abellanae cum aquae tepidae sextario dilues et per os infundes: certissima medicina est. </seg><seg n="3"> Quodsi dolor perseveraverit, feniculi seminis coclearia V bene trita cum vino sincero sed cibario sext. I dabis. Praeterea piperis aliquantum et pelliculam de ventre pulli siccatam in fumo et tritam cum vino dabis.

</seg></p></div><div type="cap" n="117"><head> De vomica.</head>
<p><seg n="1"> Vomicae plerumque animalibus nascuntur intrinsecus. Cuius passionis ista sunt signa: cum accubuerit, difficile surget, os ei graviter olebit, incumbet in eo loco, a quo vexatur, tussiet, purulentum etiam excreabit interdum. Turis drach. II, aristolochiae drach. II in unum contundes, cum vino tepefacto per nares digeres. Item sulfuris vivi drach. II, aristolochiae semunc. similiter dabis. Cibo autem maxime sustentandus est, ut habeat corpori nutrimentum. </seg></p>
<p>Cum ruperit vomicam, cauteriis circa pectus adures, ut facilius provocatus humor emanet.

</p></div><div type="cap" n="118"><head> De coriagine.</head>
<p><seg n="1"> Passio est, quam Graeci ecedermiam vocant, Latini coriaginem appellant. Cuius ista sunt signa: macescet, sine febre non erit, corium illius haerebit ad costas, spina fit durior, in dorso eius nonnunquam furunculi exire consueverunt, magis etiam quam solebat appetit cibos. </seg><seg n="2"> Cuius ista curatio est: thymum et sales cum vino Falisco rubro conteres et tubera, si qua in eius sunt corpore, confricas. Parabis etiam aliam unctionem: picem, ceram, resinam cabialem et turis pollinem ex oleo veteri temperabis ac decoques totumque animal confricatum diutissime perunges. Sed parum est unctione corio mederi, nisi potionibus interna curentur. Piperis albi grana XXX, murrae sescunc., vini odorati veteris cotylam, olei viridis cyathum admiscebis et per os digeres. </seg><seg n="3"> Item fasciculum rutae viridis atque purgatae et opopanacis unc. I in cotylam vini et olei viridis cyathum decoques et dabis in potu. Quod vitium ex perfrictionis iniuria aut ex coactionis alicuius necessitate descendit. Aliquanti suis non vetulae sed novellae sanguinem vino mixtum ad cornu faucibus digerunt ignorantes, si plus sanguinis fuerit, continuo animal interire. </seg><seg n="4"> Cautius est hac magis potione curare: cepas germanas et semen rutae pariter admisces et deteres; ex quo unc. III cum vini cotyla per dies singulos dabis, usurus curationibus, quae conveniunt roborosis.

</seg></p></div><div type="cap" n="119"><head> De syntexi i. de stomacho.</head>
<p><seg n="1"> Syntexin animalia patiuntur ut homines. Quae valetudo his declaratur indiciis: cotidie attenuatur in maciem, os eminet, multum manducans esurit semper, quidquid invenerit temptat fame cogente corrodere, durum stercus emittit. </seg><seg n="2"> Trahunt longam ac miserabilem vitam, ut nec surgere valeant, sed iacentes fatigati multumque manducantes fame moriuntur. Omnis enim esca, quam sumpserunt, ad stercus et omnis potus convertitur ad urinam: </seg><seg n="3"> nullus ex his sucus nullum alimentum pervenit ad medullam, propterea quod stomachus eorum nimio rigore constrictus nec coquere potest nec epati aliquid propinare, in quo tota virtus ad nutriendum corpus per dispensationem ciborum et sanguinis praeparatur. </seg><seg n="4"> Tabescet iecur corpusque eius minuet ad similitudinem arboris, quae radicibus ex maiore parte praecisis, cum parvulis aliquamdiu sustentata portaverit frondes, celeriter exarescit. </seg><seg n="5"> Quorum manifesto periculo hac ratione temptabis occurrere. Inter principia facies unctionem: cerae lib. II, resinae terebentinae lib. I, medullae cervinae lib., axungiae veteris sine sale lib., propoleos selib., iris Illyricae selib., samsuci selib., oleum laurinum quantum satis fuerit, decoques carbonibus lentis et ad ceroti mollitiem colabis, cui adhuc tepenti admisces pulverem iris Illyricae et cretae Cimoliae; pariter donec refrigescat agitabis. </seg><seg n="6"> Ex quo medicamento totum perunges et multorum manibus confricabis, donec calefiat et sudet. Quod interposito triduo convenit fieri, ita ut coopertum animal stet et cotidie paulatim exerceatur, ut digerat. </seg><seg n="7"> Cui haec praeparabitur potio: abrotani unc. IIII, santonici unc. IIII, trixaginis unc. IIII, chamaepityis unc. IIII, gentianae unc. II, murrae unc. II, opopanacis unc. II, eiusdem radicis <supplied>unc. II</supplied>, croci semunc., rutae semunc., omnia bene contundes et cribrabis. </seg><seg n="8"> Ex quibus duo coclearia in vino veteri decocta cum suco ptisanae, in quo acro decoctus est, admiscebis. Adiunges etiam ervi pollinis coclearia II, quae cum per IX dies continuos dederis, intermittes aliquamdiu, ut vires colligat et resumat; et per singulas periodos alternis curabis nec cessabis donec sanitas redeat. </seg><seg n="9"> Diebus autem vacuis offas ex farina triticea et lacte conspersas ad substantiam digeres. Furfures quoque triticeos et paleas ministrabis; hordeum non dederis nisi fortasse sit infusum; denegabis etiam herbam viridem, donec reparare coeperit corpus.

</seg></p></div><div type="cap" n="120"><head> De icterico i. albuginoso.</head>
<p><seg n="1">Icterici ista sunt signa: oculi virides, de quibus profluit lippitudo ad similitudinem fabae: durescit corium, fit horridus pilus, insequitur fatigatio, ambulans genibus claudicabit. </seg><seg n="2"> His sanatur medelis: panacis radicem et apii seminis singulas libras contundito atque cribrato et cum mellis Attici libra misceto, tunc aquae, in qua lupini crudi decocti fuerint, sextario ex medicamento suprascripto quatuor coclearia miscebis et in potione dabis per dies V. </seg><seg n="3"> Si tardius adiuvat, vini sext III in pultario novo et canini stercoris albi unc. III admisceto et ponito sub divo, ex qua potione V diebus per os digeres. Praeterea aquam, in qua cicer decoctum fuerit, et stercus caninum simili ratione praebebis.

</seg></p></div><div type="cap" n="121"><head> De strophoso i. de tortionibus.</head>
<p><seg n="1"> Strophosi diversae causae et diversae sunt curae. Cuius ista sunt signa: volutabitur, patietur tortiones, ilia sibi respicit, stercus durum assellatur, terram pedibus tundet dolore cogente, intermissis horis refrigerationem sentit et requiem. Hac ratione curandus est: acori, anisi, opopanacis singulas libras pariter contundes et cernes, ex quo pulvere duo coclearia in vini veteris sextario et olei pondo semis misces, et tepidum per os dabis triduo. </seg><seg n="2"> Si strophus fortior fuerit et non facit ventrem, caudam intra coxas mittit et ad ventrem suum conversus attendit: cui pulverem de semine rutae silvaticae cum vino per os dabis. Praeterea cepas X deteris, ficus siccas scrup. VIII, nitri scrup. V, stercoris columbini scrup. IV, ex quibus addita amurca collyria facies et bina vel terna in anum mittes. </seg><seg n="3"> Si vero fortius venter induraverit, convenit adhibere clysterium, sed prius ventrem aqua calida perfovebis, tunc sucum cantabri, in quo fuerint betae malvaeque decoctae, cum nitro et hemina olei et palumbini stercoris IV scrupulis; pronum constitues et per anum inicies iumento ita ut post clysterem deambulet aliquantum. Alii de fimo leporis cum novem coclearibus mellis et XV granis piperis addito caulium suco per os salubriter defundunt.

</seg></p></div><div type="cap" n="122"><head> De dolore iecoris.</head>
<p><seg n="1"> Iecoris dolor solet infestare iumenta, cuius ista deprehenduntur signa: cibi fastidium, potus appetentia, ventris inflatio, macies. Cui primum cremorem ptisanae sext. II cum oleo roseo III cyathis per os digeres. Si passio permanet, alia potione curabitur: seminis apii unc. III, hyssopi unc. III, abrotani unc. I, alii viridis quod satis est, vel sicci paulo minus si viride abnegat tempus, ex vino optimo ad tertiam decoques. Per aliquot dies potionem dabis. </seg><seg n="2"> Similis quoque huius passionis est ratio. Sine febre enim non erit animal nec facile conficiet cibum, testiculus ei dexter tumebit et indurescet. Cui ista subvenit medicina: faeni Graeci cyathos III mittis in aquae fontanae sext. III et coques ad tertiam partem, ita per os data potione curabis. Nonnulli turis drach. I tritam cum vino quod sufficit miscent, et inde totum corpus multorum perfricant manibus et sagis cooperiunt ut sudet.

</seg></p></div><div type="cap" n="123"><head> De inflatione ventris.</head>
<p><seg n="1"> Inflatio ventris interdum iumenta non sine dolore conturbat. Cuius ista sunt signa: testes ei sudabunt, alternis pedibus terram tundet, subinde in alteram partem se convertet, caput ad ilia sua ponet, tanquam qui locum doloris ostendit, gemitus interdum et tremor totius corporis insequitur. Hunc paulatim deambulare facies, manum unctam in anum mittes et stercus exhauries. Deinde sal et mel misces et in anum infundes, ut assellare augeat facultatem. </seg><seg n="2"> Si hiems fuerit, oleo et pice liquida lumbos et auriculas ipsius saturabis, hanc daturus potionem: laurum viridem vel bacas ipsius, piper, cuminum, petroselinum, semen feniculi, semen argii et nitrum, quae pariter admixta tunsaque cribrabis, cum vino et oleo tepido et calidae aquae parvula portione potionabis, et deambulare compelles moderate, donec desinat dolor.

</seg></p></div><div type="cap" n="124"><head> De intestini versatione vel colo.</head>
<p><seg n="1"> Intestini quoque versatio, quod colum vocatur, et inflationem et dolorem consuevit inferre. Quae his agnoscitur signis: cum ambulare coeperit, prioribus pedibus transvaricat et dolore subglutit. Crebris deambulationibus et calore stabuli, si diligenter etiam operiatur, dirigere consuevit. Cui per nares suffundes laser Cyrenaicum in vino tepido resolutum.

</seg></p></div><div type="cap" n="125"><head> De tussi omnis generis.</head>
<p><seg n="1"> Frequens et deforme vitium et quod maximae animalium parti accidit, tussis est. Quae interdum sponte desinit, interdum medicamentorum ratione curatur, interdum insanabilis penitus invenitur. Difficultas autem curationis emergit, quia causae, ex quibus tussis evenerit, a medentibus nec discernuntur nec intelliguntur interdum. Quam passionem universis auctoribus evolutis, quanto crebrius accidit, tanto studiosius credidimus exponendam.

</seg></p></div><div type="cap" n="126"><head> De tussi quae venit si quod faucibus haeserit.</head>
<p><seg n="1"> Exasperatio aut iniuria faucium gravissimam commovet tussim, quotiens aut pilus aut arista aut os aut surculus aut lapillus aut aliquid inhaeserit gutturi. Quae res adeo periculosa est, ut nisi celerifer subveniatur, animalibus per impatientiam doloris insaniam generet. In sole igitur diligenter inspicito, et si quid erit, evellito. </seg><seg n="2"> Ex tepida etiam, addito nitri pulvere, infusa spongia pertergito. Deinde oleo roseo tepido cum lana obturato locum, qui indignationem sustinet. Post diem tertium lanam eicies, ex aqua calida fovebis ac tale medicamentum impones: croci scrup. IV, aluminis colati scrup. I ex tepido vino infundes et sic exasperata sanabis.

</seg></p></div><div type="cap" n="127"><head> De tussi ex perfrictione.</head>
<p><seg n="1"> Ex perfrictione quoque nascitur tussis. Cuius ista sunt signa: cum tussierit, caput deorsum mittit usque ad terram, et cum biberit, aqua ei per nares currit. Quem hac ratione curabis: machinam ori inseres, manum planam inicies, reperies in parte superiore quasi vesiculam, quam unguibus rumpes. Deinde tres pilulas bene contusa axungia mollissimas facies easque in subtilissimo lomento, hoc est farina fabacea, convolves et per os digeres. Postero die de venaculo et sale fricabis et pastillum cum speciebus calidis et vino in potione praebebis.

</seg></p></div><div type="cap" n="128"><head> De tussi a tolibus.</head>
<p><seg n="1"> Tussis si a tolibus fuerit, his agnoscitur signis: toles iniuriae pleni sunt et tumebunt; dum bibit, continuo rumigat. Ova in acetum acerrimum mittes, resolutaque testa ita ut integra membrana permaneat pice liquida perunges et faucibus digeres. Post alumen, axungiam, salem in unum conteres, offas facies et ex melle deicies, ita ut aqua calida, et si facultas suppetit cum hibisco decocta, assidue fomentare non desinas. </seg><seg n="2"> Hanc quoque adicies potionem: murrae unc. III, piperis albi semunc., nucleos pineos purgatos sext. I s., uvae passae sext. I s., mellis unc. III, pastinacae unc. I, cariotae viridis selib. decoques pariter ex aqua et addito vino tepido V vel VI diebus potionare non desinas. 

</seg></p></div><div type="cap" n="129"><head> De tussi ab interioribus.</head>
<p><seg n="1"> Ab interioribus gravior et paene insanabilis tussis est. Quae hac ratione dignoscitur: nares iumenti praecludes, ut spiritum reddere non possit; tunc ilia ei inspicies: quae si spissis pulsibus duxerit, scito esse tussim ex causa iecinoris, pulmonis vel praecordiorum, sed recentem. </seg><seg n="2"> Si lentis pulsibus ilia duxerit, veterem indicat tussim de interioribus, hoc est de his locis, quibus intestina cinguntur, quorum tensione et iniuria tussire compellitur. </seg><seg n="3"> Nam cursu nimio vel latiore saltu cum vexata ilia fuerint, haec nascitur causa. Ex nimio quoque aestu vel intolerabili frigore interiora vitiantur et tussicos faciunt, unde et vulsi appellantur. </seg><seg n="4"> Sive igitur ex suprascriptis sive ex aliis causis interioribus nata fuerint vulnera, etiamsi post sanitatem duxerint cicatricem, stricturam tamen contrahendo se et asperitatem faciunt et assidua titillatione perpetuam excitant tussim. </seg><seg n="5"> Quae causae lenissimis medicamentis adiuvari vel suspendi aliquatenus possunt, persanari omnino non poterunt. Hinc est quod in herba viridi vel pascuis vulsorum vitia celantur. </seg><seg n="6"> Sed omni tempore haec compositio salutaris est: faeni Graeci hemina, lini seminis hemina, tracanthi unc. I, turis masculi unc. I, murrae unc. I, croci semunc., ervi pollinis unc. I tunsa et cribrata in calida infusa permaneant; altera die ex aqua tepida singulas cotulas dabis ad cornu, cyatho olei rosei permixto, per plurimos dies. </seg><seg n="7"> Ex qua compositione recens causa sanabitur; vetus sentiet levamentum. Ad quae vitia nunquam austeriorem dederis potionem, ne exasperet et occidat: sed lenem et simplicem et refrigeratoriam. Cavendum etiam est, ne in tali passione unquam sanguinem detrahas. </seg><seg n="8"> Plerique tracanthum ex oleo dedere per biduum, tertio die decoctos rafanos atque contusos propinaverunt cum vino, refrigeratorium pastillum addentes aestate. </seg><seg n="9"> Ad tussim diversae sunt potiones, quas prope omnes inserere necessarium duximus, ut pro qualitatibus passionum medentis arbitrio remedia commodentur. Farinam fabae fresae sext. I infundis in passi sext. III et in mortario diutissime conteres; piperis triti grana XXX, sevi hircini lib. III pariter admisces, et omnia rursus attrita per os ad cornu triduo dabis. </seg><seg n="10"> Nonnulli in duobus sextariis conditi fabae fresae heminam ante triduum infundunt, post terunt diligenter et aequatis partibus per triduum digerunt. Aliis placet farinae fabaceae sext. I in III sext. vini veteris infundere additaque olei optimi libra pariter deterere ac dare per cornu. </seg><seg n="11"> Tussis ex ruptura vel vulsione si provenerit, arum Gallicum primo tundes, post herbam parietariam teneram admisces, adiuncta axungia veteri conteres diligenter, pastillos facies, quos impari numero imparibus diebus cum resoluto butyro ac melle defundes. </seg><seg n="12"> Ad levem tussim viatoria sunt expertaque remedia: porros decoquere et cum herba parietaria bene tunsa miscere factisque pastillis in ovo resoluto et oleo roseo nec non et passo et melle convolvere et per triduum deicere, sucumque ipsius iuris in quo decocti sunt porri insuper dare per cornu. Item laser ad magnitudinem fabae cum vino veteri deteres et per cornu dabis. Tussi et gravedini capitis medebitur: oleum roseum vel certe simplex sed viride cum aqua calida per dextram narem per triduum defunde.

</seg></p></div><div type="cap" n="130"><head> De vulsis.</head>
<p><seg n="1"> Vulsos glutinare creditur, si tracanthi unc. II pridie infundas in calida, faeni quoque Graeci heminam et lini seminis heminam separatim infundas, die postero in caccabo decoquas et pariter teras, post medullae cervinae unc. II, sevi hircini lib. I, radicis draconteae unc. I, gentianae unc. I, centaureae unc. I, sevi taurini unc. I contundas et illis, quae prius parata sunt, addas: quae omnia in mortario mittes et diutissime conteres. Ad ultimum III sext. passi et aquam, in qua faenum Graecum vel semen lini fuerat infusum, adicies et decoques et ad cornu per triduum dabis. </seg><seg n="2"> Graviter tussientes et vulsi hac potione recreantur: de masculo pinguis porcinus acro decoquitur, donec omnis caro solvatur, abiectisque ossibus universis cum iure, in quo defervuerat, et tribus sextariis passi et sextario ptisanae rursus in caccabum mittetur; glutis taurinae semuncia, aceti acerrimi dimidia hemina coniunguntur et fervent, ut chylon faciant. Tracanthi unc. III, lini seminis et faeni Graeci unc. singulae decoquuntur extrinsecus et teruntur; adiunges etiam medullae cervinae et sevi hircini unc III. Quae ad ultimum cum omnia pariter fuerint decocta, facies potionem, ex qua per cornu dabis animalibus diebus VII aut IX, curaturus ut tepefactam digeras: quae ne spissentur, adiectio passi et aquae illius copia, in qua semina decocta sunt, praestat liquamentum. </seg><seg n="3"> Aliquanti caput agninum tam diu decoquunt, donec omnis compago solvatur abiectisque ossibus terunt, adiunctoque ad ius ipsius melle diebus septem cornu digerunt. </seg><seg n="4"> Quodsi tussis ex faucibus veniat, murrae unc. II, cardamomi unc. I, nuclei pinei sext. I, uvae passae sext. I deteres diligenter additoque melle agitando lentis carbonibus decoques. Cum intepuerit, pastillos ad nucis magnitudinem facies, quos ternos cum butyro diebus V vel VII digeres. Item si ex faucibus causa est, occisum pullum palpitantem aperies et tolles ei ventriculum, cum stercore suo calentem et integrum in melle convolves et per canalem digeres: certissimum ac vile remedium est. </seg><seg n="6"> Si exasperatio gutturis moverit tussim, murrae unc. II, piperis unc. II, seminis lini fricti et contusi sext. I, cardamomi semunc., uvae passae sext. I, nuclei sext. I, mellis pondo II diligenter trita commisces ac decoquis; pastillos ad nucis magnitudinem facies, ternos in die digeres.

</seg></p></div><div type="cap" n="131"><head> De tussi quae ex humoris acerbitate generatur.</head>
<p><seg n="1"> Tussi, quam humorum acerbitas excitat, tali ratione succurretur: inprimis purgandum est corpus tussientis. Cucumerem itaque silvaticum vel radices eius cum nitro Alexandrino conteres adiunctoque vino vetere per os dabis ad cornu. </seg><seg n="2"> Quae potio cum laxaverit ventrem, post diem tertium scillae validioris scrup. IV contundes et optimi laseris, quantum fabae patitur magnitudo, commisces vinique odorati sextarium et olei veteris libram addis, et cum diligenter omnia cribraveris, triduo per os defundes ad cornu. </seg><seg n="3"> Istis quoque suffimentis non minus quam potionibus adiuvabis: sandaracae unc. III, asphalti unc. III, alii et ceparum tantundem; quae cum pariter triveris, in tres partes aequaliter divides et per triduum cooperto ori vel capiti subiectis carbonibus suffies, ut odor impleat nares. Cuius tamen prius oculos ligabis, ne medicamenti acerbitate laedantur. </seg><seg n="4"> Herbae quoque marrubii fasciculum quam magnum volueris deteres et cum oleo et vino sucido permisces, addita adipe cervina vel si defuerit, vervecina quam cum cera resolvis et dum tepefactum fuerit ad cornu digeris. </seg><seg n="5"> Gravissimae subvenit tussi, si pilulas cupressi decoquas et purges diligenter, addita axungia et aro Gallico et foliis tenerioribus herbae parietariae contundas in pila et pastillos ad nucis magnitudinem facias, quos per triduum impares in melle, oleo, vino passo, ovis intinctos deicies. </seg><seg n="6"> Si placet pro pilulis etiam folia cupressi contusa miscere cum omnibus supra scriptis, potes liquidiorem facere potionem et dare per cornu. Ad omnes tusses talem dedere plerique potionem: tracanthi unc. I, piperis unc. I, hormini seminis lib. I, cumini unc. I, murrae unc. I, spicae nardi unc. I detrivere sollerter et cum duobus sextariis passi per triduum defudere.

</seg></p></div><div type="cap" n="132"><head> Ad tussim siccam vel suspirium.</head>
<p><seg n="1"> Ad arteriam exasperatam et ad suspirium vel spasmum: hyssopi lib. I, faeni Graeci selib., seminis lini, tracanthi, anagallici, rutae viridis selib., salis mediam heminam conteres et usque ad tertias decoques cum passo, tussienti per triduum, vulso per novem dies dabis. </seg><seg n="2"> Alii petroselini Macedonici unc. I s., dauci unc. I, murrae unc. I, spicae nardi, costi, tracanthi singulas uncias prius in mulsa tepida infusas; acori unc. I, piperis unc. I, croci unc. I, guttae hammoniacae unc. II, casiae unc. I pariter deterunt, pastillos ex mulsa faciunt, postea ex passo deiciunt taedianti. </seg><seg n="3"> Ad tussim veterem et ad suspirium vel anhelitum et synanchen: si mox dederis storacis rubeae unc. III, murrae troglitis unc. II, opopanacis unc. II, iris Illyricae unc. II, galbani unc. II, resinae terebintinae unc. III, herbae symphoniacae unc. I; pariter commisces et deteres, pastillos facies cum melle. </seg><seg n="4"> Praeterea axungiae lib. I s., caricas XV, pineam combustam et in pulverem redactam, liquaminis optimi heminam, mellis selib. cum coliculis excoctis: offas faciunt et cum passo digerunt. </seg><seg n="5"> Aliquanti hederae folia, item populi albi folia aequo pondere deterunt et cum vino albo per nares defundunt. Aliquanti rutae folia molliora deterunt et cum vino optimo per nares defundunt. Alia: cucumeris silvatici folia faeno miscent radicemque ipsius contundunt et cum lini semine et hordeo commixtam offerunt. </seg><seg n="6"> Experimento probatum est tussim suspiriumque sanari, si sulfur vivum et rosmarinum cum melle et vino veteri per sinistram narem digeras. Aliquanti panacis radicem detritam cum vino optimo hemina et tribus cyathis olei per cavernam naris sinistrae infundunt. Praeterea rosmarini scrup. IV, murrae scrup. II, croci scrup. II cum vini veteris sextario, olei hemina per nares triduo defundunt, ita ut in die detur hemina. Anethi acetabulum, iris Illyricae acetabulum, rutae scrup. I, olei heminam dimidiam mane per os digerunt. </seg><seg n="7"> Suspirium quoque ac tussim relevat, si radicis mori scrup. I, herbae heliotropii unc. III diligenter conteras et cum hemina vini candidi per os defundas. Recens vero tussis expedite hac curatione sedatur: lentis sext. I s. emolis farinamque mundissimam facies, ex qua singulas heminas cum singulis heminis aquae per os in triduum digeres. </seg><seg n="8"> Vetus autem tussis aboleri creditur ita: tres cyathos ex suco porri cum hemina olei compluribus diebus per fauces infundas. Tussientes et vulsi hac potione curantur: panacis radicis unc. II, sulfuris vivi unc. I, tus masculum unc. II, murrae troglitis unc. I commixta in pulverem rediges, ex quo duo coclearia cum duobus ovis, addita vini veteris hemina, diebus V vel VII per os dabis. </seg><seg n="9"> Expertum dicitur ulmi cinerem levissimum, id est favillam, aqua tepenti permiscere et olei boni aequam mensuram addere iunctisque tribus ovis diebus quot volueris dare per fauces.

</seg></p></div><div type="cap" n="133"><head> Ad vomicas vel tussim.</head>
<p><seg n="1"> Validissima contra tussim et vomicas compositio est: suci marrubii expressi heminam, caricas siccas XXV, mellis Attici vel Siculi sext. s. in olla nova ad medium decoques, post murrae troglitis unc. I, dauci unc. I, casiae fistulae unc. s., cinnami semunc., turis masculi unc. I, aristolochiae unc. II, opopanacis unc. I, iris Illyricae unc. s., panacis radicis unc. I, </seg><seg n="2"> universa conterito atque cribrato  et supra medicamentum, in quo mel et ficus coxeris, mittito et studiose agitans fervere facito paulatim carbonibus lentis, post in pyxidem plumbeam vel ligneam condito, ex qua bina coclearia cum hemina vini per os cotidie digeres. </seg><seg n="3"> Vulsis vel tussientibus prodest singulos sextarios lentis, faeni Graeci et lini seminis frigere separatim et pulverem facere, et de singulis speciebus singula coclearia cum suco ari Gallici et suco plantaginis quantum volueris addito vino per os dabis.

</seg></p></div><div type="cap" n="134"><head> De diversis potionibus.</head>
<p><seg n="1"> Vulsorum vel tussientium animalium ut diversae causae, ita sunt difficiles curae. Quapropter studiose, quae experimentis nostris vel aliorum probata cognovimus, intimamus. Ad unum itaque animal talis potio praeparatur: fabae fresae sext. I sine sale cum aqua decoques, quemadmodum hominibus consuevit apponi. Praeterea faeni Graeci sext. I separatim mittis in caccabum, et cum fervere coeperit, primam aquam effundes, post addis aquae sext. V, caricas XX, glycyrrhizae unc. II; </seg><seg n="2"> tantum ferveat, donec IV sextarii remaneant; tunc fabam istam coctam et faenum Graecum cum caricis vel glycyrrhiza in mortario diligentissime deteres, addes insuper butyri unc. III, sevi hircini unc. II, ad calorem diligenter resolves. Quae cum omnia miscueris, addito iure, in quo faenum Graecum decoxeris, tepefacta per cornu plus quam singulas heminas diebus singulis faucibus digeris. Quodsi spissiorem videris potionem, tantum passi addes, ut possit per cornu exire. </seg><seg n="3"> Barbarorum usus invenit salutare remedium: radicem herbae, cui nomen est inula, quam Campanam plerique appellant, colliges et in umbra siccabis; post deteres, in pulverem rediges, ex quo terna maiora coclearia in singulis sextariis vini veteris pridie infundes, et cum bene agitaveris claudes, ne odor herbae salutaris exhalet; per os triduo vel quot volueris diebus digeres. </seg><seg n="4"> Item aliud: lentis Alexandrinae faeni Graeci lini seminis heminas singulas decoques addesque ei tracanthi unc. I s. pridie in tepida infundis et ari Gallici unc. III diligentissime resolutas; quae cum omnia in mortario triveris, in caccabo novo cum tribus aquae sextariis decoques et exinde tertiam partem cum sextario passi tepidum per os dabis triduo: continuo stagnare creditur vulsos. </seg><seg n="5"> Si iumentum ex vulneribus faucium tussis urgebit, iris Illyricae unc. I, piperis nigri semunc., croci scrup. I, murrae troglitis semunc., turis pollinis semunc., tracanthi prius infusi et triti unc. I, ova V cum passi sextario commisces et triduo per fauces digeres ad cornu. Post mel, butyrum, axungiam, salem et piculam commisces, offas facies et in passo intinctas digeres. </seg><seg n="6"> Si ab internis tussierit, suci ptisanae heminam, defruti cyathum miscebis et per triduum dabis. Si gravius tussierit animal, fabae fresae et coctae sext. I, sevi hircini unc. III, alii capita III pariter decoques et in mortario conteres et cum passo dabis. </seg><seg n="7"> Curat autem vulsos et ruptos: faeni Graeci sext. I cum XX caricis et fasciculum apii et fasciculum rutae in aqua ad medium decoques, ita ut postmodum tracanthi soluti unc. III et anagallici contusi tres et alii contusi tres aliae pariter addantur, et omnia conterantur, offulis ad nucis magnitudinem factis ternae, quinae, septenae per triduum digerantur.

</seg></p></div><div type="cap" n="135"><head> De scabie.</head>
<p><seg n="1"> Scabies iumentis deformitatem et passionem et interdum periculum generat. Contagiosa namque est et transit in plures. Cui nascenti medicamentis non oportet occurri, ne praeclusa cute in visceribus residens convertatur in morbum. Sed cum eruperit foras, primum purgatio ventris adhibetur, si pulverem ex cucumere silvatico cum vino faucibus animalis infuderis, vel certe si radicem minutatim concisam copiose cum hordeo subministres. </seg><seg n="2"> Quod cum ex ratione processerit, interposito triduo aliquantum sanguinis, si caput et collum scabies infestat, de cervice detrahes. Si vero scapulae vel armi aut pectus in causa est, de brachiolis sanguis emittetur. Cum spinam vel lumbos aut coxas papulis aestuans prurigo pervaserit, de femorum venis sanguis auferatur. </seg><seg n="3"> Asfaltum, sulfur vivum, picem liquidem, butyrum aequis ponderibus pariter deteris et in sole diutissime confricans iumenti corpus perungis. Aceti acris sext. I, piculae unc. IV, cedriae unc. IV pariter decoquis et scabiosum animal ex lotio humano et calida permixta diligentissime perfricabis, tunc penicillo in fuste ligato medicamentum induces in sole. Asfaltum et sulfur aequaliter conteres addita adipe porcina et olei veteris tantundem, quae cum decoxeris, perunges in sole. </seg><seg n="4"> Adipis lib. I, sulfuris vivi unc. II, bituminis unc. I, olei selib., picis liquidae cyathos II, omnia conteres et decoques, et perunges sicut suprascriptum est. Lotii veteris humani faecis scrup. IV, stercus suillum selib., faecis olei heminam, sulfuris unc. I, picis liquidae cyathos III, omnia contere et decoque et in sole calido animal semel in die perunge. Bituminis pondo II, sulfuris vivi selib., cerae lib., mannae turis selib. commisces in oleo, in quo prius fasciculus ancusae decoctus est, et perunges in sole. </seg><seg n="5"> Alia: si minus habet integras vires, ranas in aqua decoques unctumque earum colliges et cum polline lenticulae, adipe et oleo permisces et tepefacto perungis. Item aliud: cucumeris silvatici radices lavas et tundis et in caccabo novo cum oleo, quantum sufficit, decoquis et uteris. Sulfur quoque cum vino candido decoctum similiter iuvat. </seg><seg n="6"> Si vetustate scabies occalluerit, prius eradenda ferro vel testis ad vivum est, insuper humano lotio cum aqua marina vel salsa mixto perfricanda; post bituminis, sulfuris, picis liquidae, axungiae veteris, sevi caprini, cerae, aluminis scissi singulas libras contundes et misces et decoques et animal perunges in sole. </seg><seg n="7"> Folia rhododafnes cum oleo vetere decoques, addita pice liquida et aceto et cera: certum est de experimento remedium. Memineris tamen in omni unctione contra pilum iumentum in sole diutissime confricandum.

</seg></p></div><div type="cap" n="136"><head> Si animal faeno malo laedatur.</head>
<p><seg n="1"> Vitiatum aliquo casu vel mucidum faenum ad similitudinem veneni animalibus nocet, quorum ista sunt signa: oculos habebunt vagos semper micantes, ipse gradus eorum incertus erit. His de matrice auferendus est sanguis, debrachiolandi sunt etiam et potionandi ita caricis in vino odorato decoctis rursumque detritis: abstinendi ab hordeo, addendae sunt etiam diureticae potiones.

</seg></p></div><div type="cap" n="137"><head> Si hordeo malo laedatur.</head>
<p><seg n="1"> Simili observatione curantur qui nimio hordeo maloque laeduntur. Sed hi etiam in aqua frigida adversus torrentem diutissime detinentur. Vtrisque remedium est pelliculam de ventre pulli siccatam fumo deterere additisque VIII scrup. piperis, IV coclearibus mellis et pollinis ex ture cum sextario vini veteris tepefacto per os dare.

</seg></p></div><div type="cap" n="138"><head> Ad fascinum.</head>
<p><seg n="1"> Fascinatum animal triste est, gravatur et macescit, et nisi subveneris, incidet in morbum. Bituminis igitur et sulfuris parum cum granis lauri ex aqua defundis per nares. Praeterea coriandrum vel semen ipsius cum sulfure et taeda carbonibusque circumferes, ex aqua ferventi animal consperges, suffumigabis. Vniversis quadrupedibus remedium praestat ista suffitio quae resistit etiam morbis.

</seg></p></div><div type="cap" n="139"><head> Remedium contra omnes morbos.</head>
<p><seg n="1"> Adversus universas infirmitates et morbos equorum vel boum, ubi primum coeperint aegrotare, potio ista succurrit: radices scillae, radices populi quae appellatur ramnus, nam est fuscior et rubellula, et salis communis quantum sufficit mittes in aquam eamque animalibus usque ad sanitatem dabis in potu. Quodsi desperatas valetudines praeoccupare volueris, ne unquam accidant animalibus tuis, incipiente vere hanc tempera potionem et animalibus omnibus per XIV dies continuos dabis in potu.

</seg></p></div><div type="cap" n="140"><head> Si animal laedatur, dum accipit potionem. </head>
<p><seg n="1"> Ostendendum autem est, potiones ipsas oportere cum ratione defundi, siquidem frequenter evenit, ut, dum animalia potionantur, tussiant, sudent graviter et tremorem musculorum omnium patiantur, follicent etiam et submisso capite se sustinere vix possint. Quod evenit, si quando per imperitiam dantis potio in arterias et in spiritales partes pulmonis resilierit. Vnde fit et periculum praesens.</seg><seg n="2"> Quare observandum est, ne tussienti iumento et pendenti adicias potionem, sed statim solvas paululumque deambulet et magis alia potione subvenias: aquae tepidae oleum roseum commisces et agitas et per os saepius dabis; pusca quoque puleiata nares eius fovebis: emendabitur culpa. Observandum quoque est, ut subtracto hordeo et negato potu digestum animal potiones. 

</seg></p></div><div type="cap" n="141"><head> Si animal a venenatis bestiolis mordeatur. </head>
<p><seg n="1"> Plerumque a noxiis animalibus, id est colubris scorpiis sphalangiis et muribus caecis, animalia feriuntur et in periculum veniunt. </seg><seg n="2"> Quorum ista sunt signa: fastidiunt cibum, pedes trahunt et cum producuntur, succumbunt ad singulos gressus, per nares defluit sanies, gravedo nascitur capitis ut deiciatur ad terram, ad surgendum vel ad incedendum deficiunt corporis vires. </seg><seg n="3"> Generaliter curatio ista succurrit: locum qui percussus est ante omnia fumigabis succensis testis ovorum gallinae, quae prius infuderis in aceto, addito etiam cornu cervino vel galbano. Post suffimentum loca ipsa scarificabis et sanguinem ex his emittes, vel certe cauterio inures loca, quae venenata pestis attigerit. </seg><seg n="4"> Observare autem debebis, ne aut supra articulum aut in nervosis locis in quacunque passione unquam cauterium ponas. Adustis enim nervis vel articulis perpetua debilitas consequetur. Sed diligenter considera et aut superius aut inferius pusillum quam nervi aut articuli sunt, cum necessitas fuerit, appone cauteria. </seg><seg n="5"> Animal autem quod venenata bestiola tetigerit, expedit ut sudet et calidis sagis coopertoriis involutum deambulet et farinam hordeaceam in cibo sumat, additis frondibus fraxineis et vitibus albis. In plaga autem mel Atticum vel cuminum cum vino veteri mixtum calefactum oportet imponi. Nonnulli stercus suillum recens et melantium tritum cum vino miscent et calefactum quasi cataplasma inducunt addentes urinam humanam. 

</seg></p></div><div type="cap" n="142"><head> Si buprestem comederit in faeno vel in pabulo.</head>
<p><seg n="1"> Buprestem si comederit in faeno vel in pabulo, haec erunt signa: statim ei venter inflatur, a cibo resilit, stercora minutatim et frequenter reddit. Qui statim sternendus est et cogendus ad cursum. Post vena eius tangenda est leviter de palato, ut sanguinem suum defluentem transglutiat, assidue deambulet, triticum cum passo infusum et porros offeres ad cibandum. Vinum antem tepefactum cum uva passa diligenter detrita ad cornu dabis in potu.

</seg></p></div><div type="cap" n="143"><head> Si vipera percusserit animal.</head>
<p><seg n="1"> Vipera si momorderit iumentum, ex morsu eius pus consuevit exire. Nam si praegnans erit, totum rumpetur corpus. Ad morsum tamen viperae vel sphalangionis aut muris aranei commune remedium est terram formicarum cum vino miscere et dare per fauces, aut certe de ipsa terra frequentissime vulnera confricare. Ad quas causas etiam terra talparum creditur posse prodesse. </seg><seg n="2"> Quodsi in itinere aut in locis, ubi desit copia pigmentorum, necessitas ista contigerit, piperis triti grana XXX cum sext. vini veteris tepefacto faucibus digeres; herbam quoque thymum tritam cum vino si dederis, prodesse creditur. Morsus viperae vel cuiuscunque serpentis ostenditur, si humor putidus de plaga incipit currere. </seg><seg n="3"> Praesens remedium est, si haedum vel gallum aut agnum in recenti occideris et calentes pulmones eius cum sanguine, corde vel iecore vulneri apposueris diligenterque constrinxeris, ut omne virus educat, daturus continuo potionem: acori Pontici semunc. tritam, vini veteris sext. I s., salis triti heminam pariter misces et tepefacta faucibus digeris. </seg><seg n="4"> Si perseveraverit tumor, vitem albam silvestrem copiosam comburito et ex cineribus eius lixivam facito et in potionem per diem ad unum sextarium dato. Cinerem quoque ipsum cum aceto in modum cataplasmatis vulneri imponito. Si nihil profecerit, cauteribus urito, usta solemniter curato. Farinam quoque hordeaceam ex sale et vino oleoque decoctam in cicatricem oportet imponi.

</seg></p></div><div type="cap" n="144"><head> Si araneum comederit.</head>
<p><seg n="1"> Si iumentum araneum in pabulo comederit, haec erunt signa: totum corpus tumebit, sed circum auriculas et oculos ac nares inflatio cum indignatione maior apparet. Cui hac ratione subvenis: de palato sanguinem tolles eumque exceptum cum sext. aceti et hemina salis miscebis et circa plagam vel loca tumentia perunges, diligenterque operies ut sudet: hac ratione sanabitur. 

</seg></p></div><div type="cap" n="145"><head> Si sphalangius percusserit.</head>
<p><seg n="1"> Sphalangius si iumentum percusserit, his agnoscetur signis: stat ei veretrum prae dolore et videtur velle mingere. Cui ista ratione subvenies: piperis unc. I, pyretri unc. I, uvae silvaticae unc. I terito et cum vino veteri per fauces dato.

</seg></p></div><div type="cap" n="146"><head> De mure araneo.</head>
<p><seg n="1"> Mus araneus pestis est venenata et tam equis quam bobus noxia: atque ideo cum captus fuerit, mersus necatur in oleo ibique in putredinem vertitur, ex quo medicamento, cum animal momorderit, plaga linitur et curatur animal. Vel si inventus non fuerit, cuminum tritum cum pice liquida axungiaque miscetur, ad spissitudinem malagmatis coquetur impositumque a periculo liberat et sanat. </seg><seg n="2"> Quodsi in suppurationem fuerit plaga conversa, lamina ferrea candenti aperienda est et quidquid vitiosum est inurendum atque pice liquida vel oleo percurandum. Ne autem mus araneus animal mordeat, ipsum vivum de creta circumdatur; quae cum induraverit, suspendetur ad collum: et non tangetur a morsu. Certissimum adversus morsum eiusmodi remedium comprobatur: alium tritum cum nitro, vel si nitrum defuerit cum sale et cumino, miscere atque ex eo pulvere loca, quae morsu contacta sunt, confricare. </seg><seg n="3"> Quodsi ei eruperint vulnera venenata, hordeum combustum in pulverem rediges et dilutis aceto vulneribus asperges, et hac ratione sola curabis daturus potionem: pollinem tritici cum hordeo, cedriam et vini sextarium per fauces digeres. Quodsi praegnans mus araneus fuerit qui percusserit, his agnoscitur signis: pustulae per totum corpus exeunt; sed simili, ut supra scriptum est, ratione curabitur.

</seg></p></div><div type="cap" n="147"><head> De scorpio.</head>
<p><seg n="1"> Scorpius si iumentum percusserit, his agnoscetur signis: genua contrahuntur, claudicabit, non manducat, de naribus fluent pituitae virides, accumbet et vix surget. Simili ratione curatur sicut serpentis ac viperae morsus: stercus tamen asininum vel lotium in ipsa plaga oportet imponi.

</seg></p></div><div type="cap" n="148"><head> Ad canis rabiosi morsum.</head>
<p><seg n="1"> Canis rabiosi morsus et iumentis et hominibus exitium inferre consuevit usque eo ut ipsos qui contacti fuerint hydrophobos faciat et convertat in rabiem. Qui hac ratione curantur: locum qui morsus est, ferreis vel quod utilius est, cuprinis cauteriis urito, in loco tenebricoso eum constituito. Sic eum adaquabis in tenebris, ne aquam videat. Quodsi canem ipsum occidere potueris, iecur eius coctum ad manducandum dabis vel tritum faucibus digeres.</seg></p>
<p><seg n="2"> Sed specialiter prodest, si radicem cynorrhodae, id est herbae quae vocatur rosa canina, effoderis et lotam prius atque contusam diligenter sive hominis sive animalis, quod rabiosus canis momorderit, in plaga apposueris contritamque cum vino veteri propinaveris ad bibendum. Hac enim sola ratione nec hydrophobus fiet et imminens discrimen evadet. </seg><seg n="3"> Canis rabidi morsibus subvenit, si III scrup. Iudaici bituminis triti cum hemina vini veteris tepentis triduo per os digeras. Sambuci quoque grana, vel sucum de foliis aut de cortice exprimes, et cum vino veteri dabis in potum. Sed tunc efficace est haec potio, si de eo sambuco dederis, quod non in terra sed in alia arbore fuerit natum.

</seg></p></div><div type="cap" n="149"><head> Si stercus gallinaceum animal manducaverit.</head>
<p><seg n="1"> Si fimum gallinaceum animal in hordeo comederit vel faeno sumpserit, quasi a venenatis bestiis percussum cruciatur, continuo internorum dolor et inflatio subsequitur ad similitudinem strophi, sudor quoque et volutatio ac tussis asperrima </seg><seg n="2"> Adversus quam necessitatem apii seminis unc. II deteres et cum vini sextario et hemina mellis temperas et per os defundes, et tam diu deambulare compelles, donec potio ventrem moveat. </seg><seg n="3"> Quodsi nimio dolore etiam obroboratio fuerit subsecuta, bacarum lauri selib., nitri selib., aceti sext. II, olei sext. I diligenter trita permisces et ad focum calefacies, et in loco calido animal per triduum unges et contra pilum diligenter fricabis, certissimum daturus ex sudore remedium. </seg><seg n="4"> Adversus huiusmodi casus physicum remedium experimenta docuerunt: pullum vel gallinam occidere ventremque ipsius crudum et adhuc calentem cum stercore, suo equo vel mulo, involutum melle, digerere per fauces optimum creditur. </seg><seg n="5"> Tres pilulas cyphi cum vino veteri deterere et tepidum per os dare eadem hora sanare firmatur. Lixivium quoque ex arbore ulmi vel ex cuiuscunque generis ligni cinere dummodo bene tritum cum oleo permiscere et liquidum ac tepidum defundere per fauces, tanquam physicum et salutare laudatur.</seg></p></div>

</div>

<div type="lib" n="3"><head>LIBER III</head>
<div type="pr" n="pr"><head> PROLOGVS</head>

<p><seg n="1">Solemnis excusatio negligentium est dispendia ex dissimulatione venientia deo imputare vel casibus: minus namque peccare se credit ignavia, si id, quod ipsius culpa accidit, ad potestatem incipiat deferre fortunae. </seg><seg n="2"> Sic de aegrotantibus dicitur morituros frustra curari, victuros etiam si medicina cesset evasuros. Cui disputationi, quia non solum iners sed etiam impia est, non libenter assenserim. </seg><seg n="3"> Malo enim nihil inexpertum relinqui, quam, si quid calamitatis evenerit, avaritiae vel dissimulationibus imputari. Sed fortasse aliquando vera illa videantur in homine, qui divina providentia ac dispositione fatorum creditur regi. </seg><seg n="4"> Animalia vero, cum quibus divinitas nihil dignatur habere commune, nisi hominum studio impensisque curentur, absque ambiguitate depereunt. </seg><seg n="5"> Quid enim iumentis spei superest, quae divinitas fovere respuit, si hominum medela cessaverit? Saepe accidit, ut, neglectis animalibus quae prima conceperunt morbum, contactu crescens pestilentia greges integros perimat, quia polluta a languidis pascua infectique fontes ita nocent, quasi in venena vertantur. </seg><seg n="6"> Postremo aegroti odor cum sanorum impleverit nares, ipso fetore visceribus inseret morbos. Sic ad pullos mors a matribus corrupto lacte transmigrat. </seg><seg n="7"> Sic in numerosis stabulis quamvis vile iumentum, si contagiosam semel susceperit passionem, veloci transitu pretiosa quoque iumenta consumet. Sed adversum omnia diligentia, studium, herbarum potestas, curandi scientia prodesse consuevit. </seg><seg n="8"> Sicuti medicorum prima doctrina est humani corporis partes organumque cognoscere, ita necessarium mulomedicis de ossibus, de nervis ac venis iumentorum universa perdiscere. Neque enim curare rationabiliter potest, qui qualitatem rei, quam curat, ignorat. 

</seg></p></div><div type="cap" n="1"><head> De numero et positione ossium.</head>
<p><seg n="1"> Iumentum igitur habet in capite ossa II, a fronte usque ad nares alia II, maxillaria inferiora II, dentes XL, hoc est molares XXIV, caninos IV, rapaces XII. In cervice autem sunt spondyli VII, spatulae renum sunt VIII, a renibus usque ad anum VI, muscarium habet commissuras XII. </seg><seg n="2"> In armis prioribus sunt ragulae II; ab armis usque ad brachiola II; a brachiolis usque ad genua II. In genibus parastaticae II; tibiae usque ad articulos II. Bases quae appellantur, numero II. Vsque ad pumicem ungulae ossa minuta XVI, in pectore I, costae cum interioribus XXXVI. Item a posterioribus a cumulari usque ad malaria II; a malaribus usque ad vertebras II, costales II. Ab acrocolefio usque ad gambam II, a gamba usque ad cirros tibiales II, minuta usque ad ungulas XVI. Fiunt ossa omnia CLXX.

</seg></p></div><div type="cap" n="2"><head> De mensuris numeroque membrorum.</head>
<p><seg n="1"> Nunc mensuras numerumque membrorum oportet exponi. In palato gradus sunt XII. Longitudo linguae habet pedem semis; labrum superius habet uncias VI, inferius uncias V, maxillae singulae uncias X. A cirro frontis ad nares habet pedem; auriculae singulae continet uncias VI. In oculis autem singulis unciae IV, a cirro ubi desinit cervix usque ad mercurium continentur taliculi VIII. </seg><seg n="2"> Spina continet subter ac supra spatulas XXXII, a commissura renum, quod cumulare dicitur, usque ad imum muscarium commissurae sunt XII. Ragulae longitia uncias XII, ab armis usque ad brachiolum uncias VII, a brachiolis usque ad genua longitudo continet pedem: ab articulis usque ad ungulas uncias IV; in longitudine vel prolixitudine pedes VI. Haec eumetria equi convenit staturae honestae ac mediae. Ceterum non dubitatur in buricis minora ista et in primae formae equis esse maiora. 

</seg></p></div><div type="cap" n="3"><head> De numero et qualitate nervorum.</head>
<p><seg n="1"> Nervorum quoque numerus qualitas ac mensura pandenda est. A mediis naribus per caput cervicem ac mediam spinam usque ad imum muscarium descendit filum duplex, quod continet pedes XII. Duo nervi in cervice palmarii continent pedes IV; ab armis usque ad geniculum nervi II, a geniculo usque ad basin nervi IV. In prioribus sunt nervi X, in posterioribus X; a renibus usque ad testes nervi IV. Fiunt in se omnes nervi XXXIII.

</seg></p></div><div type="cap" n="4"><head> De qualitate venarum.</head>
<p><seg n="1"> Consequenter venarum quoque indicandus est numerus. In palato venae sunt II, temporales II, suboculares II, in naribus II, in cervicibus II, in pectore II, in brachiolis II, sub cirris IV, de talis II, de coronis IV, de feminibus IV, de femoribus II, de subgambis II, de muscario I. Fiunt pariter venae XXXIII.

</seg></p></div><div type="cap" n="5"><head> De indiciis aetatis.</head>
<p><seg n="1"> Aetatem quoque iumentorum ex dentibus aliisque signis oportet agnosci, ne vel ementes per imperitiam subeamus incommodum vel curantes aegroti animalis ignoremus aetatem, quia sicut hominibus ita et equis aliud convenit, cum iuventa sunt fervidi, aliud cum senectute iam frigidi. </seg><seg n="2"> Manifestum est autem notas aetatis cum corpore mutari. Pullis enim bimis et sex mensium medii dentes superiores cadunt, quos lactantes vocant. Cum autem quartum annum agere coeperint, decidentibus qui canini appellantur alios supponunt; </seg><seg n="3"> deinde intra sextum annum molares cadunt; sexto anno quos primo mutavit, exaequat; septimo omnes explet aequaliter, et ex eo cavatos habere incipit dentes nec postea quot annorum est sciri ad fidem potest nisi signis aliis, quae usus edocuit. Decimo namque anno tempora cavari incipiunt et supercilia nonnunquam canescere. Duodecimo anno nigredo in medietate dentium apparet. </seg><seg n="4"> Plerique asserunt domitis et freno assuetis animalibus rugas, quae in labris sunt superioribus, computandas ita, ut ab angulo, ubi incipit morsus, incipientes usque ad extremum labrum perveniamus, quia annorum numerum rugarum numerus ostendit. Postremo rugarum multitudine, tristitia frontis, deiectione cervicis, pigritia totius corporis, stupore oculorum palpebrarumque calvitie senectus ipsa se prodit.

</seg></p></div><div type="cap" n="6"><head> De signis, quibus agnoscitur patria.</head>
<p><seg n="1"> In permutandis vel distrahendis equis maximam fraudem patriae solet afferre mendacium. Volentes enim carius vendere generosissimos fingunt. Quae res nos compulit, qui propter tam diversas et longinquas peregrinationes equorum genera universa cognovimus et in nostris stabulis saepe nutrivimus, uniuscuiusque nationis explicare signa vel merita. </seg><seg n="2"> Nam ut viliora ministeria taceamus, equos tribus usibus vel maxime necessarios constat: proeliis circo sellis. Ad bellum Huniscorum longe prima docetur utilitas patientiae, laboris, frigoris, famis; </seg><seg n="3"> Toringos dehinc et Burgundiones iniuriae tolerantes, tertio loco Frigiscos non minus velocitate quam continuatione cursus invictos, postea Epirotas, Samaricos ac Dalmatas, licet contumaces ad frena, armis habiles asseverant. </seg><seg n="4"> Curribus Cappadocum gloriosa nobilitas, Hispanorum par vel proxima in circo creditur palma. Nec inferiores prope Sicilia exhibet circo, quamvis Africa Hispani sanguinia velocissimos praestare consueverit. Ad usum sellae Persis provinciis omnibus praestat, equos exhibet patrimoniorum censibus aestimatos, ad vehendum molles et impigros, incessus nobilitate pretiosos. Sequuntur Armenii atque Sofoeni: in qua parte nec Epirotas Siculosque despexeris, si mores ac pulchritudo non deserat. </seg><seg n="5"> Huniscis grande et aduncum caput, extantes oculi, angustae nares, latae maxillae, robusta cervix et rigida, iubae ultra genua pendentes, maiores costae, incurva spina, cauda silvosa, validissimae tibiae, parvae bases, plenae ac diffusae ungulae, ilia cavata totumque corpus angulosum, nulla in clunibus arvina, nulli in musculis tori, in longitudine magis quam in altitudine statura propensior, venter exhaustus, ossa grandia, macies grata et quibus pulchritudinem praestet ipsa deformitas: animus moderatus et prudens et vulnerum patiens. </seg><seg n="6"> Persae statura et positione a ceteris equorum generibus non differunt plurimum, sed solius ambulaturae genere: nam quadam gratia discernuntur a ceteris: gradus est minutus, celer et qui sedentem delectet et erigat, nec arte doceatur sed naturae velut iure praestetur. </seg><seg n="7"> Inter tolutarios enim et eos, quos totonarios vulgus appellat, ambulatura eorum media est et cum neutris sit similis, habere creditur aliquid ab utroque commune. </seg><seg n="8"> His, sicut probatum est, in brevi amplior gratia, in prolixo itinere minor patientia, animus superbus et nisi labore subiugetur assiduo, adversum equitem contumax; mens tamen prudens et quod mirum sit in tanto fervore, cautissima decoris, incurvata in arcum cervix, ut mentum recumbere videatur in pectore.

</seg></p></div><div type="cap" n="7"><head> De temporibus vitae.</head>
<p><seg n="1"> Aetas longaeva Persis, Huniscis, Epirotis ac Siculis, brevior Hispanis ac Numidis. Frequens opinio est barbaricis nullarum potionum adhibendam medicinam, quod usque adeo naturae beneficio convalescant, ut his nocitura sit cura. Sed falsa erit ista persuasio. Nam quanto fortiora sunt membra, tanto diutius vivunt, si ex arte veniens medela non desit. </seg><seg n="2"> Spadonibus tamen inter, auctores constitit sanguinem de matrice nunquam nisi forte nimia et extrema necessitate tollendum, propterea quod caloris maximam partem cum testibus amiserunt. De palato tamen, si non impedit negligentia, omnibus prope mensibus tam spadonibus quam testiculatis minuendus est sanguis. </seg><seg n="3"> Admissarii vero si cohibeantur a venere, nisi dematricati fuerint, caecari saepe dicuntur: quamvis eo anno, quo admissum faciunt, non sit ei vena laxanda, ne generationi intentum cura geminae necessitatis exhauriat. </seg></p>
<p><seg n="4"> Nunc decursis omnibus, quae huius artis doctrina poscebat, ad compositiones necessariarum potionum medicamentorumque descendemus ex quibus et explorata congessimus et ea, quae non tam ad utilitatem curandi quam ob caritatem emendi mulomedicorum cupiditas inflaverat, submovimus. </seg><seg n="5"> Constat namque non tam multis neque pretiosis speciebus, sed paucis et ad causam de qua agitur accommodis posse sanari. Primum igitur ut pinguia sint iumenta, quia in curulibus et sellaribus decet, deinde ut sana permaneant, post ut aegrota curentur, confectiones ut dictum est medicaminum proferemus, electas ex auctoribus multis et experimentis manifestissimis approbatas.

</seg></p></div><div type="cap" n="8"><head> Potio ad reficienda iumenta et diapente. </head>
<p><seg n="1"> Traditur Chiron ad reficienda vel curanda iumenta hanc edidisse potionem, quae interna extergeat, morbos ac tussim reprimat, vulsos ac pthisicos curet. Ptisanae sext. I, lini seminis heminam, croci unc. I, intestinum porcinum recens, quod longaonem vocant, prius diligenter elotum, vel acronem: quae si in praesentia forte non suppetunt, haedinum caput cum pedibus suis et intestinis ac ventre, diligenter quasi ad hominum usus curatum, in caccabum novum mittes. </seg><seg n="2"> Adde superioribus hyssopi fasces II, cocleas germanas purgatas XV, bulbos XV, ficus duplices XX, rutae fasciculum I, bacarum lauri sext. I tritum, dactylos XX, alii purgati capita III, sevi caprini unc. VI, pulei sicci fasciculum I, </seg><seg n="3"> quae omnia trita decoques in aqua cisternina vel caelesti, donec liquefacta carne defluant ossa; sed aquam saepius adicies, ne medicamentum ustura consumat. </seg><seg n="4"> Cum spissum videris, colas abiectisque excrementis et ossibus addes tracanthi unc. I pridie in calida infusam, ut inturgescat et solvi possit; adicies passi sext III, ova cruda VI, olei rosei ova plena VI, butyri resoluti unc. III, alii Gallici unc. III, amyli unc III, pulveris quadrigarii unc III, lomenti fabae, id est farinae, sext. I. </seg><seg n="5"> Haec omnia ita temperabis, ut per cornu defluant et sextarios singulos ieiunis animalibus per triduum dabis; et si volueris, VII diebus interpositis repetes et dabis a capite potionem. </seg><seg n="6"> Iumenta a morbo reficit et custodit: gentianae, aristolochiae rotundae, murrae troclitis, rasurae eboris et bacarum lauri aequis ponderibus pulvis immixtus, ex quo grande coclearium plenum sumes; addes hyssopi triti scrup. IV, mellis vel passi unc. III, vini sext. I, cyphi resoluti pastillum I; post cursum sive post laborem conditi bene piperati heminam adicies, aestate rosati vel absinthii tantundem, et per os dabis ad cornu. </seg><seg n="7"> Si aestu animal fatigatur, puscam cum puleio trito misces naresque et faciem confovebis: ova quoque trita cum hemina vini veteris optimi faucibus infundes, ut ovis lene refrigerium, vino virtus accrescat. Maciem languoremque depellet sulfuris semunc., murrae scrup. IV in pulverem resoluta, si ovum crudum et vini veteris sextarius addatur frequenterque per fauces detur. </seg><seg n="8"> Diapente est, quod supra rettulimus, necessarium pluribus causis ac morbis et semper diligenti confectione servandum; id est gentianae, aristolochiae rotundae, murrae, rasurae eboris et bacarum lauri de recentibus speciebus in unum redactis minutissimus pulvis, ex hoc febrientibus plenum cocleare cum tribus unciis mellis et aquae tepidae sextario, in qua radices iunci et apium sufficiens decoctum fuerit, per os dabis ita, ut triduo similis cura procedat. </seg><seg n="9"> Idem pulvis si ultra cocleare cum sextario vini veteris et olei viridis hemina detur, animal a quibuslibet venenis vel serpenturn aut bestiolarum morsibus liberat. </seg><seg n="10"> Cui si piperis ac pulei nec non etiam cumini pulveris aliud cocleare addideris et cum vini veteris sextario dederis, omne frigus expellet.

</seg></p></div><div type="cap" n="9"><head> Ad tussim et vulsos.</head>
<p><seg n="1"> Tussim quoque insanabilem curat cum hemina passi et tribus unciis olei et ovo crudo, si per triduum defundas faucibus, addito fabae polline et faeni Graeci binis coclearibus. Praeterea valde tussientibus prodest fabae frixae sextarius sine sale coctae, sevi caprini unc III, butyri unc. III, alii purgati capita tria decocta et cum suco ptisanae data per triduum. </seg><seg n="2"> Quo medicamento validius creditur: ficus siccas pondo II, faeni Graeci sextarium, tracanthi unciam pridie in calida infusa, anagallici unciam, rutae viridis fasciculum, apii fasciculos III pariter in aqua diutissime decoques et faucibus per triduum dabis. </seg><seg n="3"> Curare etiam vulsos creditur, si VII uncias cineris ex ulmo mundissimi colligas addasque olei unc. IlI, bulbos tritos VII, anagallici unciam, butyri unciam, sevi caprini unciam, mellis unc. III, plantaginis viridis tritae unc. III, passi heminam, ptisanae vel lini seminis heminam: quas ita temperata, ut per cornu defluant, per triduum vel si necessitas cogit per plures dies ieiunis singulos sextarios dabis. </seg><seg n="4"> Desperatam tussim saepe curavit potio vilis ac facilis: pulveris ex faba unc. VI, pulveris ex faeno Graeco unc. VI, enulae siccae et tunsae pulveris unc. III, anagallici siccati et tunsi pulveris unc. III, butyri unc. III: quae omnia cum tribus sextariis vini boni misces addesque passi sext. I s., pariter agitata uni equo ieiuno ante lucem bina cornua per os defundes, donec omnem bibat potionem. </seg><seg n="5"> Curam quoque non parum profuisse experimenta docuerunt hac ratione compositam: fabae frixae sextarium sine sale decoques addesque sevi hircini resoluti unc. III butyri unc. V: in mortario conteres universa. </seg><seg n="6"> Praeterea faeni Graeci sextarium bene purgatum fervere facies primamque aquam inter initia fervoris effundes addesque aquae sext. V, XX pinguissimas caricas et III unc. glycyrrhizae, pariter decoquas, donec aqua ad. IV sextarios redigatur. </seg><seg n="7"> Tunc faenum Graecum cum caricis et glycyrrhiza in mortario deteres miscesque cum faba, superfundes etiam calidam, in qua caricae cum ceteris coctae sunt: contemperatis omnibus, si liquor spissior fuerit, tantum passi addes, ut per cornu facile possit exire, diebusque plurimis ex eo per os singulos sextarios tussientibus dabis.

</seg></p></div><div type="cap" n="10"><head> Ad cossos, vermes vel tineas.</head>
<p><seg n="1"> Cossos, vermes vel tineas ceteraque animalia ventris extinguit, si heminam cineris ex olivae ligno viridi collecti cum hemina olei viridis per triduum dederis ad cornu. </seg><seg n="2"> Alia quoque confectio, quae eadem saepe mortifera liberat passione: pulveris santonici itemque absinthii Pontici nec non lupini crudi et herbae centaureae nec non etiam ervi pollinis et seminis rafani binas uncias mittes addesque cornu cervini unc. I et apii seminis unc. I, sinopidis Pontici pastillos IV, opopanacis semunc., vini <unclear/> tenetali vel alterius austeri sext. II, olei viridis sext. I, quae tepefacta ita animali defundes, ut unum cornu per os accipiat in clivo constitutum, quatenus sucus facilius ad interiora perveniat. </seg><seg n="3"> Postero die idem animal pronum constituatur in clivo et per clysterem in intestinum ipsius tepidae illius potionis sextarius irrigetur, quatenus alternis diebus ex utraque parte iniecta potio coagulare, quod appellatur, possit infundere, in quo illae noxiae bestiolae congregantur et pertuso ventriculo excruciata doloribus animalia perimunt. </seg><seg n="4"> Est et tertia confectio non minus valida: radices capparis Siculae vel bacas cum foliis ad unam libram deteres addesque sextarium iuris capparis, eminam quoque seminis coriandri et eminam nasturtii et eminam seminis erucae deteres pariterque commisces additis aceti sext. II. Quod medicamentum interdum per os, sicut dictum est, interdum per intestinum inicis animali et internos hostes potionis austeritate consumes.

</seg></p></div><div type="cap" n="11"><head> Adversus omnia genera morborum.</head>
<p><seg n="1"> Adversus omnia genera morborum salutaris confectio praeparanda est, ut inter ipsa initia ex conditis possit occurri; cassa est enim medicina, quae sera est. Murrae troglitis lib. I, turis masculi lib. I, mali Punici corii tunsi selib., piperis unc. VI, croci unc III, acaciae rufae selib., cadmiae botritis selib., aes ustum selib., absinthii Pontici selib., pulveris serpylli selib., betonicae selib., centaureae selib., sagapeni selib., saxifragae selib., peucedani selib.: quae omnia bene tunsa et cribrata mellis optimi tribus sextariis misces et ad carbones leniter paululum coques, post in vase stanneo vel vitreo reconditum servas. Ex qua confectione morbidis, si etiam febriunt, ad diem singula maiora coclearia cumulata cum hemina aquae tepidae et olei floris tribus unciis dabis. Quodsi absque febre sunt morbidi vel convalescere iam coeperint, cum vino et oleo diebus plurimis dabis, donec animal liberatur, quam validissimam et probatam noveris potionem.

</seg></p></div><div type="cap" n="12"><head> Compositio suffimentorum salutaris. </head>
<p><seg n="1"> Suffimentorum compositio fascinum pellit, lustrat animal, fugat daemones, submovet morbos. Odoris namque fumus ac spiritus per os ac nares ingrediens penetrat ad viscerum omnes recessus ac curat saepius loca, quae potiones non potuerunt curare; sic tussis etiam in hominibus suffimentorum vapore praecipue sanatur. </seg><seg n="2"> Denique desperatos ac periculosissimos morbos auctores mulomedicinae asserunt non ex pabuli aut aquarum vitio, sed ex aeris corruptione descendere. Et ideo facilius languorem, quem pestilens ventus ingessit, suffimentorum salubris curat afflatus, cuius talis est compositio: </seg><seg n="3"> sulfuris vivi lib. I., bituminis Iudaici lib. I., opopanacis selib., galbani selib., castorei selib., aeris crudi selib., albitis selib., salis hammoniaci unc. III, rasurae cornu cervini unc. III, lapidis gagatis masculi unc. III, lapidis gagatis feminae unc. III, lapidis galactitis unc. I, lapidis haematitis unc. III, lapidis sideritis unc. I, lapidis argyritis unc. I, caballiones marinos VII, scillas marinas VII, pilas marinas VII, caudas marinas VII, ungues marinos VII, uvae marine unc. III, medullae taedae pineae lib. III, cedriae lib. III, picis liquidae lib. III, ossa sepiae VII: </seg><seg n="4"> haec siccata pariter deteruntur atque miscentur; ex quibus unum cocleare, si opus fuerit, vivis carbonibus asperges et operto capite, ut fumum per os naresque suscipiat, animal suffis. Quod suffimentum, praeter curam iumentorum sanat et incursantes hominum passiones grandinemque depellit, daemones abigit et umbras fugat.

</seg></p></div><div type="cap" n="13"><head> Compositio pulveris quadrigarii.</head>
<p><seg n="1"> Quadrigarium pulverem vocant, qui ex diverso pigmentorum genere mixtus et per se adiuvat animalia et aliis potionibus pro modo vel curae ratione miscetur. </seg><seg n="2"> Huius Chiron talem compositionem saluberrimam credidit: tracanthi pondo III, aloes unc. VI, murrae unc. VI, costi unc. VI, amomi unc. VI, cassiae unc. VI, gentianae lib. I, aristolochiae lib. I, meliloti lib. I, centaureae lib. I, betonicae lib. I, saxifragae lib. I, scinoanthis lib. I, samsuci. lib. I, hyssopi lib. I, abrotani lib. I, eupatorii unc. VI, cardamomi unc. VI, folii unc. III, spicae nardi unc. III, spicae Celticae unc. VI, asari lib. I, dauci unc. III, castorii unc. VI, opopanacis unc. VI, galbani unc. VI, strutii unc. VI, panacis radicis unc. VI, glycyrrhizae unc. VI, absinthii fasces III, sucum herbae peristerei cyathos II, radices vel surculos ipsius herbae peristerionis siccas et cribratas drach. VI: haec omnia pariter conteres et diligenter in vase vitreo trita servabis. </seg><seg n="3"> Pelagonius quoque quadrigarii pulveris eiusmodi composuit confectionem: cinnamomi, spicae Syriacae, spicae Indicae, croci Siculi, murrae troglitis, scinuanthus, piperis nigri, piperis longi, xylocinnamomi, casiae, betonicae, casiae nigrae, trixaginis, folii, nardi, lentisci, cepae Indicae, acori Pontici, meu, turis masculi, iris Illyricae, thymi Cretici, piperis albi, calami Syriaci, asari Pontici, petroselini, mannae croci, mali terreni, gentianae, rosae aridae, casiae fistulae, inulae: haec omnia aequis ponderibus pro modo animalium misces, conteris, cribras, in pyxidem vel vitreum doliolum condis et cum opus fuerit, singula coclearia vel amplius, si vires animalium patiuntur, iumentis singulis dabis, addito vino vel oleo. Interdum aliis potionibus misces, si ratio artis vel cura mandaverit. </seg><seg n="4"> Apsyrtus quadrigarium pulverem hac ratione composuit: folium, spicae nardi, crocum, piper album, piper longum, piper nigrum, opopanacis radicem, casiae dafnitis, casiae marmalitis, casiam nardinam, iris Illyricam, apii semen, malum terrae, peucedanum radicem herbae Sabinae, gentianam, herbam rosinam, thymum, murram, trixaginem, costum, tus masculum, <unclear/> gesse mantium, malum Punicum, calamum aromaticum, rosam siccam, rutam agrestem, petroselinum, aristolochiam longam, amomum, calamum Syriacum, herbam Artemisiam: haec omnia pro numero animalium praeparas, aequis ponderibus misces et tundis cribrataque servabis ad diversas passiones usurus.

</seg></p></div><div type="cap" n="14"><head> Compositio caustici.</head>
<p><seg n="1"> Causticum humecta siccat, laxata constringit, luxata reparat, laesa confirmat. Huius Chiron talem compositionem demonstravit: bituminis Iudaici pond. II, bituminis Apollonii pond. II, mannae turis unc. VI, bidellae Arabicae unc. I, cerae propolis unc. II, opopanacis unc. II, castorei unc. II, galbani unc. I, guttae storacis unc. II, medullae cervinae pond. II, cerae communis pond. II, axungiae pond. II, resinae frixae pond. II, resinae terebintinae lib. I, resinae dictamni lib. I, resinae cabialis lib. I, visci Italici unc. III, apochymatis unc. II, hyssopi sucum unc. II, guttae hammoniacae unc. II, picis Brittiae lib. I. </seg><seg n="2"> Pelagonius causticum, quod suffusiones vesicasque siccaret in genibus vel in articulis, hac ratione composuit: cerae Punicae lib. I, resinae pond. II, galbani unc. VI, asfalti Iudaici pond. II, murrae secundariae pond. II, visci Campani pond. II, bituminis lib. I, hammoniaci unc. VI, costi unc. VI. </seg><seg n="3"> Verum cetera decoques in caccabo fictili novo; quae cum refrixerint, addes asfaltum et hammoniacum et costum pro mensura, qua scriptum est, tritum ad modum farinae, et agitabis et iterum recoques, ut sit una substantia. Quo uteris adversum vesicas et suffusiones, quae nascuntur in genibus aut tibiis aut internodiis aut articulis, usque eo ut etiam ossilagines curare credatur. </seg><seg n="4"> Malagma quoque causticum hac voluit ratione componi: picis pond. II, cerae pond. II, galbani unc. III resinae lib. I, adipis taurini pond. II, bidellae unc. III, turis pollinis unc. VI, resinae terebintinae unc. VI, visci pond. II, glutis unc. III. </seg><seg n="5"> Apsyrtus eiusmodi causticum ad curam composuit glandularum: resinae frixae unc. III, resinae astulosae unc. III, resinae terebintinae unc. III, hammoniaci unc. III, visci unc. III, cerae unc. III, picis durae unc. III, bituminis Iudaici unc. I, dauci unc. III, bituminis Graeci unc III, galbani unc. III: haec omnia in vino decoques; bitumen vero contundes et supermittes.

</seg></p></div><div type="cap" n="15"><head> Confectio malagemae.</head>
<p><seg n="1"> Compositio malagmae ad tumorem nervorum: galbani unc. II, resinae lib. I, hammoniaci selib., picis Britiae selib., cerae selib., olei quod temperare possit. Item malagma ad tumores duros et veteres: galbani lib. II, hammoniaci selib., resinae terebintinae lib. I, opopanacis lib. s., bidellae lib. I, storacis lib. I, piperis albi unc. I, piperis longi unc. I, bacarum lauri lib. I, cerae rufae lib. I, picis Brittiae lib. I, olei irini quod satis est.

</seg></p></div><div type="cap" n="16"><head> Compositio collyrii fistularis.</head>
<p><seg n="1"> Quod conficitur, ut mittatur in fistulas vulnerum, quae ab initio curata fuerint negligenter. Formatur autem ad mensuram ipsius fistulae, ut cum immissum fuerit, eandem possit implere, ut celerius consumpta duritie viva caro ducat solidam cicatricem. Misy lib. I, feculae lib. I, aeruginis lib. I, chalcitis lib. I, cumini unc. VI teres cum aceto et collyria facies. </seg><seg n="2"> Item aliter componitur collyrium fistulare: misy lib. I, aeruginis lib. I, chalcitis lib. I, mellis unc. VI, lonchitis pond. II coques cum vino veteri pastillosque facies fistulis inserendos.

</seg></p></div><div type="cap" n="17"><head> Compositio malagmae crudae.</head>
<p><seg n="1"> Calcis vivae lib. II, sinapis Alexandrini lib. I., ficus siccae unc. VI, axungiae quod sufficit in unum contundes et uteris.

</seg></p></div><div type="cap" n="18"><head> Compositio synchrismae.</head>
<p><seg n="1"> Compositio synchrismae: cerae rufae pond. II, resinae frixae pond. II, olei laurini lib. I, sevi taurini lib. I, axungiae lib. I, medullae cervinae lib. I, olei cyprini lib. I, aeruginis lib. I, hyssopi lib. I, axungiae veteris lib. I: haec pariter ad carbones coques et uteris.

</seg></p></div><div type="cap" n="19"><head> Compositio traumatici.</head>
<p><seg n="1"> Traumaticum medicamentum curationi vulnerum valde convenit, nam absumpta putredine vivam carnem ad sanitatem adducit. Huius est talis compositio: misy lib. I, chalcitis lib. II, aeruginis lib. I pariter colabis et supra tegulas in igne pones et coques, ut rubeum fiat. Post in mortario teres et ad similitudinem farinae pulverem facies. Deinde duos sextarios mellis in olla nova coques cum vino et cum fervere coeperit, adicies pulverem suprascriptum et pariter decoques refrigeratoque ad cancromata et plagas et famices vel ad cicatrices reducendas uteris. </seg><seg n="2"> Traumaticum quoque hac ratione componitur: misy lib. I, cadmiae lib. I, aloes lib. I, cumini lib. I, aeruginis lib. I, chalcitis lib. I, mellis lib. II in olla nova decoques refrigeratoque uteris.

</seg></p></div><div type="cap" n="20"><head> Compositio malagmae basilicae.</head>
<p><seg n="1"> Malagmae quoque istiusmodi probata est compositio: mellis lib. I, galbani lib. I, storacis lib. I, bidellae lib. I, piperis albi lib. I, hammoniaci pond. II, medullae cervinae lib. I, bacarum lauri lib. I, turis pollinis unc. II, sevi caprini unc. V.

</seg></p></div><div type="cap" n="21"><head> Alia compositio malagmae.</head>
<p><seg n="1"> Malagmae quoque medicamentum hac ratione componitur: hammoniaci unc. III, cerae lib. I, nitri floris unc. II, resinae terebintinae pond. II, storacis unc. III, bacarum lauri unc. VI, olei cyprini unc. III, olei irini unc. III, olei rosei unc. III, olei laurini unc. III, adipis anserinae unc. V, hyssopi unc. IV, medullae cervinae unc. VI, opopanacis unc. VI, piperis albi unc. II, galbani unc. III, axungiae veteris lib. I, aceti acerrimi heminam, turis masculi unc. III.

</seg></p></div><div type="cap" n="22"><head> Compositio prima anacollematis.</head>
<p><seg n="1"> Apsyrtus compositionem anacollematis eiusmodi prodidit: flos nitri sext. I, flos siliginis sext. I, opopanacis unc. III, croci Siculi unc. II, piperis albi semunc., pollinis turis unc. III, ova X, cocleas contusas X, bulbos XX, avellanas XX, quae omnia contusa et permixta si aceto temperes, divulsa coniunges. Efficacius tamen est, si de locis dolentibus missum sanguinem ipsius animalis addideris. </seg><seg n="2"> Compositio synchrismae: storacis unc. III, hammoniaci unc. II, medullae cervinae unc. II, turis pollinem unc. III, oleum laurinum unc. II, olei glaucini unc. III, olei cyprini unc. III, sevi taurini unc. III, resinae terebintinae unc. IV, adipis ursinae unc. III, adipis leoninae unc. III, propoleos unc. III, olei veteris unc. VI, axungiae veteris lib. I, olei Sabinensis lib. I s., opopanacis unc. III, galbani unc. III: haec ad carbones lentis vaporibus decoquuntur et unctionem saluberrimam praestant.

</seg></p></div><div type="cap" n="23"><head> Compositio alia malagmae crudae.</head>
<p><seg n="1"> Compositio malagmae crudae talis est: cerae Punicae selib., hammoniaci selib., bidellae unc. III, storacis unc. II, sagapeni unc. IV, turis pollinis unc. VI, olei veteris unc. IV, propoleos unc. II, medullae cervinae unc. VI, sevi taurini unc. II, resinae frixae unc. II, adipis ursini unc. II, adipis leonini unc. II, opopanacis unc. II, bacarum lauri unc. II, olei cyprini unc. II, gentianae unc. II, resinae Colophoniae unc. VI, galbani unc. VI, resinae terebintinae unc. VI. </seg><seg n="2"> Item compositio malagmae coctilis: cerae lib. I, hammoniaci lib. I, storacis unc. VI, sagapeni unc. III, turis pollinis unc. IV, medullae cervinae unc. IV, opii Hispani unc. II, propoleos unc. IV, sevi caprini unc. VI, adipis ursini unc. III, opopanacis unc. II, olei cyprini unc. III, galbani unc. VI, picis Brittiae unc. III, resinae terebintinae unc III, resinae frixae unc. IV, aceti acerrimi unc. IV, olei lentiscini unc. VI, olei irini unc. IV.

</seg></p></div><div type="cap" n="24"><head> Compositio malagmae ad uligines.</head>
<p><seg n="1"> Compositio malagmae ad uligines: salis Afri lib. I, bulbi lib. I, sulfuris lib. I, misy lib. II, olei lib. I: his coctis diligenter uteris.

</seg></p></div><div type="cap" n="25"><head> Compositio malagmae ad nervos.</head>
<p><seg n="1"> Compositio malagmae ad nervos: sulfuris vivi, aluminis, resinae, picis Brittiae ana lib. I, cerae pond. II, medullae cervinae lib. I: haec omnia pariter diu agitas aut verberas.

</seg></p></div><div type="cap" n="26"><head> Compositio traumatici.</head>
<p><seg n="1"> Compositio traumatici: gallae unc. IV, aeris usti unc. III, corticis mali Punici unc. III, misy unc. IV, vini unc. I, aceti unc. III in olla nova excoquis et uteris.

</seg></p></div><div type="cap" n="27"><head> Compositio collyriorum.</head>
<p><seg n="1"> Collyriorum quoque confectiones Apsyrti Pelagonii Chironisque subiecimus. Ad album enim de oculis abstergendum Apsyrtus tradit nitrum lib. I, nuces avellanas purgatas comburi deberi donec redigantur in cinerem, et in mortario deteri addique eo mannae turis idem pondus, quae diutissime trita et creta melle optimo adiecto comprehenduntur, et sic inungatur animal. </seg><seg n="2"> Idem Apsyrtus eiusmodi collyrium laudat: piperis albi grana VIII, mellis Attici unc. II, croci unc. II, sepiae marinae testa diligentissime trita unc. II, balsami unc. I. </seg><seg n="3"> Pelagonius tale collyrium monstrat: oleum, sal, butyrum, resinam, cerussam, opobalsamum addito melle pariter deteri atque componi et alternis diebus induci usque ad sanitatem. </seg><seg n="4"> Nardinum quoque collyrium hac ratione composuit: violae unc. I, spicae nardi semunc., casiae semunc., murrae unc. III, croci unc. III, olei cyprini unc. VI, piperis albi unc. II, cummi unc. III. </seg><seg n="5"> Item alia compositio collyrii: opobalsami unc. I, croci unc. I, murrae unc. I, salis Hispani unc. I, lepidis unc. I, ossis sepiae unc. I, cadmiae unc. II, afronitri unc. I, mellis Attici lib. I. </seg><seg n="6"> Chiron etiam vetera glaucomata eiusmodi collyrii indicat confectione purgari: cornu bubalum extremum, ubi solidum est, combures ac deteres, turis quoque masculi pulverem iunges, stercoris quoque humani combusti et salis hammoniaci paris mensurae pulverem facies, murram, piper longum, ossa sepiae, flos aeruginis, vetus vinum, crocum, rutam pariter detrita commisces, addito optimo melle quod sufficit, et inunges. </seg><seg n="7"> Aliud quoque collyrium simile composuit: ossa sepiae marinae, crocum, murram troglitem, salis hammoniaci, stercus crocodili: haec omnia pariter diutissime teruntur et bene trita cernuntur additoque optimo melle inunctionibus utilitatem animalibus praestat. </seg></p>
<p><seg n="8"> Licet aut parva aut prope nulla de his, quae diversi auctores rettulerunt, praeterisse doceam, tamen quaecunque videntur proba conscripsimus. </seg><seg n="9"> Verum ne longior liber confusionem magis legentibus quam instructionem videretur afferre, modum plenum credimus faciendum, illud iterum iterumque commonentes, ut diligenti cura passionum occurratur exordiis. Nam etiam incurabiles valetudines si praeventae fuerint medendi arte vincuntur; inveteratae causae quae etiam facile curari solent saepe non possunt.

</seg></p></div><div type="cap" n="28"><head> Alia quaedam medicamentorum genera.</head>
<p><seg n="1"> <hi rend="expanded">Cephalicum</hi>, quod facit ad omnia vulnera difficilia claudenda et supplenda: herbae panacis radices, tus masculum, murram, pollinem ervi, rosae folia arida bene trita et cribrata; hic pulvis confectus difficilia vulnera claudit ac curat. Nunc etiam si melle decocto et huic medicamento mixto collyrium facias et altis sub vulneribus fistulae subicias, citius supplere et sanare cogit. </seg><seg n="2"> <hi rend="expanded">Medicamentum consuetum</hi> in usu cotidiano necessarium propter compendium et moras ita facies: aeruginem, chalcitem, aeris florem, aes ustum: haec bene trita et cribrata aequo pondere catastalticum faciunt, quod carnem supercrescentem comedendo fovet. Hoc idem cum aceto et melle decoctum ad mellis crassitudinem facies medicamentum, quod facit ad omnia vulnera et cancros elimpidanda et ossa scabrosa. </seg><seg n="3"> <hi rend="expanded">Chlora</hi> medicamentum, quod facit ad omnia vulnera complete limpidanda vel sine difficultate claudenda: ceram Punicam, resinam terebintinam, medullam cervinam, aeruginem, oleum ita conficies, quantum sufficit. </seg><seg n="4"> <hi rend="expanded">Tetrapharmacum</hi>, quod facit ad omnia vulnera elimpidanda et velocius curanda: adipem taurinam, ceram, picem, oleum. Igitur medicamentum quod supra dixi catuloticum est. </seg><seg n="5"> <hi rend="expanded">Licium</hi>, quod facit ad omnia vulnera sordida et cancrosa: amurcam, salem, acetum: his mixtis quantum volueris ad crassitudinem mellis uteris. </seg><seg n="6"> <hi rend="expanded">Ossuculare</hi> medicamentum, quod facit ad omnia ossucula et clavum quo loco factum, si deiciendum volueris: picem liquidam, axungiam veterem, aeruginem bene tritam et admixtam colas bene coctum, post decoctionem suprascripta purgat vulnera diligenter. </seg><seg n="7"> <hi rend="expanded">Stypticum</hi>, quod facit ad omnia vulnera humecta et fungos exsiccandos: alumen scissum, gallas minores, cortices mali granati, subcorticem de ipsa arbore, haec omnia trita: pulvis ipsius vulneribus exsiccandis valde prodest. </seg><seg n="8"> <hi rend="expanded">Medicamentum</hi>, quod facit ad omnia vulnera claudenda: absinthium, sinopidem, lepidam; haec tria bene commixta faciunt medicamentum siccum, quod ad omnia vulnera prodest. </seg><seg n="9"> <hi rend="expanded">Anapleroticum</hi> medicamentum, quod facit ad omnia cava supplenda: pollinem turis, pollinem ervi, lepidam; haec bene trita medicamentum faciunt ad supplenda vel elimpidanda vulnera. </seg><seg n="10"> <hi rend="expanded">Ad oculorum rupturas</hi> et tuniculas servandas prodest, si fel caprinum lacti caprino misceatur et sic penna nigra oculis inungatur. <hi rend="expanded">Ad oculorum album</hi> sive glaucomam sic facies: vini sext. IV, gari floris sext. I, mellis unc. IV pariter decoquis et uteris. <hi rend="expanded">Oculare</hi> ad recentem percussum: croci, murrae, turis masculi, gummi, medullae vervecinae, ari Gallici suci, mellis, cardami binas uncias. </seg><seg n="11"> <hi rend="expanded">Synchrisma</hi>: cerae rufae pond. II, axungiae pond. IV, opopanacis unc. II, olei veteris pond. II, galbani unc. III, murrae pond. IV, hammoniaci pond. III, olei Cyprini pond. IV, medullae cervinae pond. II, hyssopi pond. II, storacis pond. IV, olei lentiscini pond. IV. </seg><seg n="12"> <hi rend="expanded">Synchrisma</hi> ad alia genera: galbani pond. II, opopanacis pond. I, cerae pond. IV, medullae cervinae pond. III, turis masculi pond. II, piperis albi pond. I, resinae terebintinae pond. III, storacis pond. I, adipis anserinae pond. s., euphorbii unc. VI, adipis leoninae, mellis, castorei lib. sing., olei murrae lib. II, olei lentiscini pond. II, olei Syriaei lib. II, olei veteris lib. II, olei melini pond. II, olei storacis pond. II, opii pond. III. </seg><seg n="13"> <hi rend="expanded">Liparam</hi> sic facies: spumae argenti pond. I, cerussae unc. II, vini sext. III, olei pond. I et sem., omnia conficies et sic uteris. </seg><seg n="14"> <hi rend="expanded">Liparam</hi> alio genere sic facies: spumam argenti, cerussam, tus masculum, acetum album, oleum; haec omnia in unum conteres et cum vino melicrato admisces et sic uteris. </seg><seg n="15"> <hi rend="expanded">Traumaticum</hi> sic facies: chalcitidis pond. I, misy pond. I s., aeruginis unc. I, stercoris columbini pond. I, adarces unc. III et scrup. III decoquis una et sic uteris. Item alio genere ad flegmonas tollendas: sinapis Alexandrini unc. VI, fici Afrae unc. III, axungiae veteris unc. VI, aceti scrup. III. </seg><seg n="16"> Item <hi rend="expanded">traumaticum</hi> alio genere ad verrucas tollendas: floris calcis unc. II, nitri unc. II, lasaris unc. III, aceti heminam. Item alio genere ad suffraginosos: aeruginis, aluminis ana pond. V, herbae sideritis i. ferrariae pond. I, aceti acri sext. I. </seg><seg n="17"> <hi rend="expanded">Ad flegmonas</hi> discutiendas: radicis filicis, ervi, axungiae, aceti acris linis in linteo et sic uteris. </seg><seg n="18"> <hi rend="expanded">Causticum</hi> ad nervos crassos vel quaecunque in notitia sunt: galbani, opopanacis, medullae cervinae, resinae terebintinae, hammoniaci, propoleos, violae, turis pollinis ana pond. II, resinae frixae pond. V, bituminis pond. III, picis durae pond. V, resinae pituinae pond. V, cerae pond. V, olei cyprini pond. III, <unclear/> incomii pond. II, storacis pond. II, visci pond. II. </seg><seg n="19"> <hi rend="expanded">Causticum</hi> ad nervorum dolores: galbani, storacis, violae, propoleos, resinae ana pond. I, Colophoniae unc. VI, resinae terebintinae pond. VI, opopanacis pond. I, turis pollinis, hyssopi, hammoniaci, bacae lauri ana pond. I, picis Brittiae pond. I sem., vini Aminei pond. I sem., resinae pituinae pond. I; haec omnia in uno caccabo coques, in linteolo induces calida. </seg><seg n="20"> <hi rend="expanded">Malagmam cocticam</hi> sic facies: cerae albae, galbani ana unc. I, resinae terebintinae pond. II, adipis taurinae pond. III, hyssopi pond. II, bidellae pond. I sem., iris Illyricae pond. II, adipis anserinae pond. I; haec omnia decoquis et uteris. </seg><seg n="21"> <hi rend="expanded">Malagma ad nervorum dolorem</hi>: cerae unc. VI, adipis cervinae unc. III, galbani, piperis, hammoniaci, resinae terebintinae ana unc. III, tracanthi unc. V, singula contundis, permisces et uteris. </seg><seg n="22"> <hi rend="expanded">Malagma ad nervos vexatos</hi>: mentae, galbani, rubricae, storacis, violae ana pond. VI, similaginis pond. IV; haec omnia cum similagine et vino decoques in caccabo et liquida facies, deinde similaginem et vinum in unum permiscebis, inlinis in linteolo et alligabis ferventia. </seg><seg n="23"> <hi rend="expanded">Malagma ad tumores</hi> sic facies: cerae unc. VI, adipis cervinae unc. III, galbani unc. III, violae, piperis albi ana unc. III, hammoniaci unc. I, resinae terebintinae unc III, storacis unc. III, gentianae unc. I, singula contundis, postea permisces in vino et sic uteris. </seg><seg n="24"> <hi rend="expanded">Emplastrum</hi>: cerae viridis pond. I s., olei cyprini unc. IX, olei myrtini unc. II, adipis anserinae unc. II, turis pollinis unc. II: haec omnia in caccabum mittis, coquis et linteolis inlinis. </seg><seg n="25"> <hi rend="expanded">Cerotum ad ulcera et strumas</hi>: mentae pond. II, cerae rufae pond. X, olei myrtini pond. VI, olei veteris pond. VIII, aluminis pond. IX, olei cyprini pond. X, calcis pond. V. </seg><seg n="26"> <hi rend="expanded">Fomentum ad tumores</hi> sive ad duritiam quamlibet sic facies: hebiscum ex vino decoctum conteris cum axungia et sic uteris; si minus, herbam Sabinam conteris et ex rosaceo concoquis et sic uteris ad sanitatem. </seg><seg n="27"> <hi rend="expanded">Compositio ad colicos</hi>: asari Pontici, petroselini, feniculi ana unc. I, piperis nigri unc. II, marrubii mas. unc. I, abrotani unc. s., mellis optimi pond. II coques et despumabis et haec omnia contundes et cernes et sic in melle commiscebis, inde figuram facies nucis Abellanae, et ex aqua dabis bibere congium I. Item diebus, quibus eo morbo tenetur, feniculi seminis cum vino coclearia III aut IV fricabis in mortario, adicies vini cibarii sext. I, mittes in ampullam aut cornu et dabis, ut bibat, et cum sagis bene munies. </seg><seg n="28"> <hi rend="expanded">Malagma ad nervos claudos</hi>: sevi hircini lib. I, molybdaenae selib., resinae lib. I, aeruginis selib. </seg><seg n="29"> <hi rend="expanded">Compositio ad genua</hi>: aceti hemina, salis pusillum, aeris usti selib., sinopidis quod satis est. </seg><seg n="30"> <hi rend="expanded">Potio hiemalis</hi>: croci, costi, petroselini Macedonici, murrae, turis masculi, tracanthi, cumini Alexandrini, mannae croci, piperis uncias singulas, vini et olei quod sufficit, ova; haec omnia permisces et dabis cum suco ptisanae, cui immittis palmas XXV, bulbos XXV, hyssopi fascem, caprinos adipes, catulum brevem vivum, quem cum madefactum videris mittis, tunc omnia exsiccabis et adicies olei quod sufficit; tunc illa omnia permisces et potionabis. </seg><seg n="31"> <hi rend="expanded">Potio aestivalis</hi>: tracanthi, croci, abrotani, cardamomi, glaucii, petroselini Macedonici binas uncias, gingiberis unc. I; haec temperas et cum dare coeperis, mittis cotidie heminas singulas singulis iumentis; addes porri sectivi, porclacae quod sufficit, sil Gallici, tus, apium, olei Afri heminam, temperabis et uteris.</seg></p></div>
</div>


  </body>
 </text>

</TEI>